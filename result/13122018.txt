https://www.dr.dk/sporten/fodbold/europaleague/bordeaux-sender-fck-ud-i-el-moerket

Europa LeagueBordeaux sender FCK ud i EL-mørketFCK lukkede Europa League-gruppen af med et smalt nederlag til Bordeaux.
Dermed er FCK færdig i turneringen.
Dame N'Doye og FC København er færdige i Europa League efter et 0-1 nederlag jemme til Bordeaux.
13.
dec.
2018 kl.
23.
06Bemærk: artiklen er mere end 30 dage gammelLæs opEuropæisk fodbold er et overstået kapitel for FC København i denne sæson efter et nederlag på 0-1 hjemme mod Bordeaux, der havde både Andreas Cornelius og Lukas Lerager i startopstillingen.
Vicemestrene skulle både slå Bordeaux, mens allerede avancerede Zenit Skt.
Petersborg skulle vinde ude mod Slavia Prag samtidig, men ingen af delene blev tilfældet.
Københavnerne fik på ingen måde en optimal start på kampen, da Andreas Bjelland allerede efter fem minutters spil fik en skade i låret og humpende måtte forlade banen til fordel for Sotirios Papagiannopoulos.
Læs også:Kraul inden afgørende FCK-kamp: 'Ingen katastrofe at ryge ud'Indtil tillægstiden i første halvleg var det tæt på at være det mest ophidsende før pausen.
En træner eller en evigt positiv fan kunne måske fristes til at kalde de første 45 minutter før taktisk interessante, men for den almindelige tilskuer var det bare en halvleg blottet for chancer.
Bortset fra Dame N'Doyes hammer på ydersiden af stolpen i de tre minutters tillægstid var der ikke meget underholdning at komme efter.
Et blokeret skud fra formstærke Robert Skov og et par optræk til chancer, som løb ud i sandet, var, hvad det blev til mellem to hold, som havde meget fokus på stram organisation.
Der var et lille plus til FCK, som både ville og kunne mest mod et tandløst Bordeaux-mandskab, men københavnerne var ikke skarpe nok på banens sidste tredjedel.
Læs også:Sikker sejr sender FCK tilbage på førstepladsenHvis spillerne i pausen havde fået information om stillingen i Prag, var det ikke opmuntrende, da hjemmeholdet var foran 2-0.
På banen var intet forandret i forhold til første halvleg, hvor den chancefattige forestilling fortsatte.
Franskmændene kunne forbløffende lidt, og det var FCK, som skabte, hvad der blev skabt.
Midtvejs i halvlegen fik FCK foræret en kæmpe chance af gæsternes Otavio, men Pieros Sotiriou trådte i bolden i fri position, Dame N'Doye sparkede forbi den, og til sidst blev den blokeret til hjørnespark.
Robert Skov sendte kort efter et flot langskud på indersiden af stolpen, hvorefter bolden trillede langs linjen og ud.
Læs også:Verdens bedste Harder: 'Jeg kan blive endnu bedre'Heldet var ikke med FCK, og det udnyttede gæsterne til at snuppe en ufortjent føring godt et kvarter før tid.
Til gengæld var det et flot mål, hvor Jimmy Briand med hælen dirigerede bolden ind bagom støttebenet fire-fem meter fra mål.
Der faldt ikke yderligere scoringer, og de to hold kunne sige tak for kampen og følges ud af Europa League med FCK på jumbopladsen i gruppen.
/ritzau/FacebookTwitterKopier link




https://www.dr.dk/nyheder/penge/485000-danskere-far-stroget-deres-gaeld-til-det-offentlige

Penge485.
000 danskere får strøget deres gæld til det offentligeSkattemyndighederne afskriver gæld for samlet 5,8 milliarder kroner.
Især folk med lave indkomster, blandt andre dagpengemodtagere og førtidspensionister, får strøget deres gæld til det offentlige.
(Arkivfoto) 13.
dec.
2018 kl.
23.
09Bemærk: artiklen er mere end 30 dage gammelLæs opSkattemyndighederne sender i disse dage breve ud til 485.
000 borgere, der får eftergivet gæld til det offentlige for samlet 5,8 milliarder kroner.
Det skriver Politiken.
Borgerne får at vide, at hele eller dele af deres gæld til det offentlige er strøget.
Er du en af dem?
Er du en af dem, der har fået eftergivet din gæld?
Så vil vi gerne tale med dig.
Skriv til journalist Christine Hyldal på chhy@dr.
dk- Gældsstyrelsen har ekstraordinært afskrevet 6147,94 kroner af din gæld.
Det betyder, at du ikke længere skylder beløbet, skriver Gældsstyrelsen i et af de mange breve, der med Folketingets velsignelse sendes ud i disse uger.
Det er især folk med lave indkomster, blandt andet dagpengemodtagere og førtidspensionister, der får strøget deres gæld.
En del af oprydningsarbejdetDet sker i en erkendelse af, at de under alle omstændigheder ville have svært ved at få betalt deres regninger.
Ordningen omfatter ældre gældsposter med lav værdi, hvor myndighederne vurderer, at omkostningerne ved at inddrive gæld vil overstige gældens reelle værdi.
Den store gældsnedskrivning sker som et led i det oprydningsarbejde, der skal få inddrivelse af den offentlige gæld tilbage på sporet.
Inddrivelsen har været ramt af dataproblemer og fejlopkrævninger de sidste tre år.
Det skyldes, at skattemyndighederne i september 2015 måtte skrotte det digitale inddrivelsessystem EFI.
Frygter konsekvenser for eftergivelsenDirektøren for Gældsstyrelsen, Lars Nordahl, mener ikke, at gældseftergivelsen vil få andre til at droppe betalingen af ubetalte togbøder, licens, skatteregninger og anden gæld til det offentlige.
Jeg er bekymret for den signalværdi, det sender til andre mennesker, at man eftergiver gæld.
For så kan man tænke, at hvis man bare lader være med at betale, så går det nok.
Næstformanden for de folkevalgte statsrevisorer, Klaus Frandsen (R).
- Forældelsesfristen er forlænget til 2021, så gælden forsvinder ikke.
Der løber tværtimod renter på.
Det er et ret vigtigt budskab, hvis nogen tror, at de kan unddrage sig gælden, siger han til Politiken.
Næstformanden for de folkevalgte statsrevisorer, Klaus Frandsen (R), frygter dog, at eftergivelsen kan få konsekvenser.
Han peger på, at borgerne kan spekulere i et skattesystem, der eftergiver gæld hos det store mindretal, som ikke betaler deres regninger.
- Jeg er bekymret for den signalværdi, det sender til andre mennesker, at man eftergiver gæld.
For så kan man tænke, at hvis man bare lader være med at betale, så går det nok, siger Klaus Frandsen til Ritzau.
/ritzau/FacebookTwitterKopier linkEmner:Gældsstyrelsen|Økonomi|Rigsrevisionen|Skatter og afgifter|Samfundsøkonomi




https://www.dr.dk/nyheder/indland/s-ordfoerer-forarget-over-privatskole-vanvittigt-foraeldre-ikke-har-lov-til-sige

IndlandS-ordfører forarget over privatskole: Vanvittigt, at forældre ikke har lov til at sige deres meningOrdfører er forarget over, at en privatskole har smidt en elev ud, fordi hans mor kritiserede skolen i medierne.
På Ludwig Andresen Schule i Tønder er ti børn blevet udsat for vold fra en lærer.
 DR)Af Magnus Dam Nielsen13.
dec.
2018 kl.
22.
58Bemærk: artiklen er mere end 30 dage gammelLæs opLine Hansens yngste søn er en af de ti elever, der blev udsat for vold af en lærer på den tyske privatskole Ludwig Andresen Schule i Tønder.
børnI begyndelsen af dette skoleår trak hun sønnen ud af skolen, så han kunne gå på en anden skole, mens Line Hansens ældste søn fortsatte på Ludwig Andresen Schule.
Tilbage i november blev læreren idømt et års ubetinget fængsel, men Line Hansen var alligevel ude og kritisere skolens håndtering af sagen.
Det har fået skolen til at bortvise hendes ældste søn fra skolen, og det vækker vrede hos Lars Aslan Rasmussen (S), der er ordfører for frie grundskoler for Socialdemokratiet.
- Det er fuldstændig vanvittigt.
I Danmark har vi ytringsfrihed, og her har man lov til at sige sin mening uden, at det vil få konsekvenser for hverken mor eller barn.
Forældre skal have lov til at sige deres mening.
Jeg tror ikke, man kunne forestille sig at se en lignende situation i en folkeskole.
I det tilfælde tror jeg, at den pågældende skoleinspektør ville være blevet fyret.
Lars Aslan RasmussenLine Hansen har i flere medier kritiseret skolens ledelse for ikke at handle i tide, og det er grunden til, at skolen i et brev skriver, at hendes søn nu ikke længere er velkommen på skolen.
Var ikke gået i folkeskolenMen selvom privatskolen i Tønder har smidt en elev ud på grund af et udestående med en forælder, så havde man ikke handlet på den måde, hvis eleven gik på en af kommunens folkeskoler, understreger Mette Bossen Linnet (V), der er medlem af Børn- og Skoleudvalget i Tønder Kommune.
- Vi har ikke under nogen omstændigheder på en folkeskole mulighed for at smide en elev ud, fordi forældrene er kritiske over for skolen.
Vi ville i sådan en situationen, ligesom i en hvilken som helst anden, hvor der opstår problemer, forsøge at gå dialogens vej.
Hun ønsker dog ikke at gå ind i, hvordan reglerne er på en privatskole, da det ikke er noget, som kommunen kan tage stilling til.
- Jeg ved ikke, hvad skolen og forældrene har sagt til hinanden, eller hvordan dialogen har været.
Jeg tror, man har forsøgt at gå dialogens vej, men om man har forsøgt nok, det skal jeg ikke kunne udtale mig om.
Lars Aslan Rasmussen er heller ikke i tvivl om, at situationen aldrig ville kunne opstå på en folkeskole.
- Jeg tror ikke, man kunne forestille sig at se en lignende situation i en folkeskole.
I det tilfælde tror jeg, at den pågældende skoleinspektør ville være blevet fyret.
Burde få taget sin støttePrivatskolerne har aldrig fået et højere tilskud fra det offentlige, end de gør nu.
I øjeblikket ligger koblingsprocenten, der regulerer tilskuddet til fri- og privatskoler i forhold til folkeskoler, på 75 procent.
KoblingsprocentKoblingsprocenten angiver, hvor stort et tilskud en fri grundskole modtager for hver elev, ud fra den gennemsnitlige elevudgift i folkeskolen tre år tidligere.
I øjeblikket ligger koblingsprocenten på 75 procent.
Koblingsprocenten har ændret sig flere gange de seneste år.
I 2010 var det på 75 procent.
I 2014 og 2015 faldt det til 71 procent, inden det gradvist igen er steget til 75 procent.
Kilde: DR Midt- og VestjyllandMen privatskolerne bør ikke nyde godt af skattekronerne, hvis de behandler eleverne på den her måde, mener Lars Aslan Rasmussen.
- For mig at se, så skal man ikke have statslige kroner, hvis man ikke kan finde ud af at opføre sig ordentligt.
Og så er det faktisk lige meget, om det er på en folkeskole eller privatskole, fortsætter han.
- Uanset om ens barn går i folkeskole eller på privatskole, så er vi alle med til at betale til de her skoler, og så går det ikke, at de smider elever ud på den her måde.
Ikke ulovligtMen det er ikke ulovligt, at privatskolerne smider eleverne ud, hvis de oplever, at forældrene er besværlige.
Det har en dom fra byretten i Viborg slået fast, har Berlingske tidligere skrevet.
Dengang var konklusionen, at en friskole godt måtte bortvise børn på grund af en konflikt med forældrene.
Det er heller ikke første gang, en privatskole har benyttet sig af den magtbeføjelse.
Tilbage i 2005 skrev Berlingske, at Bernadotteskolen advarede et forældrepar om, at deres ældste søn kunne blive bortvist på grund af en konflikt, der handlede om forældrene.
Lars Aslan Ramussen frygter, at episoder, hvor privatskolerne lader konflikter med forældrene gå ud over børnene, kan få forældre til at være tilbageholdende med kritik.
- Det værste er jo, at det måske gør, at andre, der går på nogle af de her skoler, kan være bange for at snakke med pressen, og det er ikke sådan et samfund, jeg har lyst til at leve i.
FacebookTwitterKopier linkEmner:Folkeskolen (Danmark)|Lars Aslan Rasmussen (politiker)|Mette Bossen Linnet (politiker)|Privatskoler|Tønder




https://www.dr.dk/sporten/haandbold/herreligaen/tth-holstebro-slider-sig-til-sejr-over-skjern

HerreligaenTTH Holstebro slider sig til sejr over SkjernDe forsvarende danske mestre fra Skjern var tæt på et comeback, men tabte da de torsdag mødte TTH Holstebro.
Magnus Bramming og TTH Holstebro vandt torsdag aften 32-30 over Skjern Håndbold.
13.
dec.
2018 kl.
22.
05Bemærk: artiklen er mere end 30 dage gammelLæs opAalborg Håndbold og GOG får ikke mulighed for at stikke helt af i toppen af Herre Håndbold Ligaen.
Torsdag slog TTH Holstebro nemlig på hjemmebane de forsvarende mestre fra Skjern med cifrene 32-30.
Med sejren har TTH 23 point på tabellens tredjeplads.
Det er to point færre end GOG på andenpladsen og tre færre end aalborgenserne, der indtager ligaens førsteplads.
Både GOG og Aalborg har dog spillet én kamp færre.
Læs også:Herning-Ikast finder ny cheftræner i egne rækkerSkjern ligger med nederlaget stadig på ligaens syvendeplads med 18 point.
Torsdagens kamp mellem TTH og Skjern startede jævnbyrdigt.
Efter et kvarter stod der 10-10.
Med tre minutter tilbage af første halvleg skruede TTH så bissen på og gik fra 16-16 til pausestillingen 21-16.
Hjemmeholdets Magnus Bramming var flyvende i kampens første halvdel og stod for otte af TTH's scoringer.
Læs også:Dansk fløj Europas bedste håndboldspiller i novemberTTH Holstebro holdt forskellen på fem mål, indtil Skjern små ti minutter inde i anden halvleg indledte et mindre comeback.
Med 13 minutter tilbage reducerede udeholdets Jesper Konradsson til 27-29, hvilket fik TTH-træner Patrick Westerholm til at tage en timeout.
Spilstoppet gjorde hjemmeholdet godt.
For selv om at Skjern i flere omgange fik forskellen ned på ét mål, formåede TTH at holde Kasper Søndergaard, Thomas Mogensen, Anders Eggert og co.
bag sig.
Med lidt under tre minutter tilbage scorede TTH's Jonas Porup til 32-29.
Anders Eggert reducerede kort efter til 30-32, men det skulle vise sig at blive kampens sidste scoring, og TTH kunne derfor gå fra banen med de to point.
/ritzau/FacebookTwitterKopier link




https://www.dr.dk/sporten/volleyball/nyt-beachvolley-par-jagter-aarets-pokaltitel

VolleyballNyt beachvolley-par jagter årets pokaltitelMaria Tyndeskov og Signe Haaning er nyt makkerpar, når pokalfinalerne i beachvolley spilles i weekenden.
Af Michael Sten Jensen i Lyon13.
dec.
2018 kl.
20.
52Bemærk: artiklen er mere end 30 dage gammelLæs opDer bliver ændret en lille smule ting på favoritfeltet, når pokalfinalerne i beachvolley bliver afviklet over weekenden.
Der mangler 50% af Danmarks bedste, kvindelige beachvolley-par.
Maria Tyndeskov skal nemlig en tur i sandet uden sin vante makker, Line Trans Hansen.
I stedet bliver det Signe Haaning, som overtager pladsen.
Både Maria Tyndeskov og Signe Haaning spiller til dagligt i Copenhagen Beachvolley, så helt fremmede for hinanden er det nye makkerpar ikke.
Læs også:De danske volleylandshold rykker til SlagelseDet bliver dog stadig en udfordring at få alle de små ting skal på plads, fortæller Maria Tyndeskov.
- Vi skal lige have styr på, hvordan vi giver high-fives og fejrer boldene.
- Det bliver en sjov udfordring.
Jeg har ikke spillet med andre i to år, så det glæder jeg mig til at prøve.
Vi træner i den samme klub, så vi har trænet en masse sammen og har fået en god kemi.
Signe er en super dedikeret spiller, som kommer til at træninger og kæmper for alle bolde, siger Maria Tyndeskov.
God mulighedFra at være konkurrenter skal Signe Haaning nu indstille sig på at bakke Maria Tyndeskov op, og da muligheden bød sig, var det bare med at springe til.
- Nu kender jeg Maria fra den anden side af nettet, så det bliver specielt at skulle stå bag hende og samle op i forsvaret.
Det var en super mulighed for mig, at få lov til at spille fast forsvar, der tror på, at det nye par kan kæmpe med om pokaltitlen.
- Vores chancer er gode, men nu må vi se, hvor langt det rækker.
Maria Tyndeskov og Signe Haaning er seedet som nummer to ved årets final 4, der afholdes i Hafnia-hallen.
Førsteseedede er Helle Søndergård og Simone Marie Hansen, der tabte DM-finalen tidligere på året til Maria Tyndeskov og Line Trans Hansen.
FacebookTwitterKopier linkEmner:Volleyball




https://www.dr.dk/nyheder/udland/eu-forlaenger-sanktioner-mod-rusland-1

UdlandEU forlænger sanktioner mod RuslandDer er ingen fremskridt i Minsk-processen, konstaterer EU-præsident Donald Tusk.
Minsk-aftalen blev indgået i 2014 for at skabe fred i Ukraine.
EU forlænger nu økonomiske sanktioner mod Rusland.
(arkivfoto) 13.
dec.
2018 kl.
20.
04Bemærk: artiklen er mere end 30 dage gammelLæs opDer er ingen fremskridt i fredsprocessen for Ukraine.
Derfor er EU-landenes ledere blevet enige om at forlænge økonomiske sanktioner rettet mod Rusland.
Det bekræfter EU-præsident Donald Tusk på Twitter fra et EU-topmøde i Bruxelles.
- Beslutning: Et enstemmigt EU forlænger økonomiske sanktioner mod Rusland, da der er nul fremskridt i implementeringen af Minsk-aftalerne, skriver Tusk.
Meldingen var ventet.
Det er den ottende forlængelse af sanktionerne i træk.
EU's stats- og regeringschefer har i dag lyttet til den tyske forbundskansler, Angela Merkel, og Frankrigs præsident, Emmanuel Macron.
De har berettet om den seneste udvikling om Ukraine.
Frankrig og Tyskland deltager sammen med Ukraine, Rusland og Hviderusland i den såkaldte Minsk-proces.
Minsk-proces blev indledt i 2014Sanktioner i EU kræver enstemmighed.
Der har tidligere været enkelte EU-lande, der har udtrykt skepsis over sanktionerne mod Rusland.
Minsk-processen blev indledt i 2014.
Men aftalerne mellem Ukraine og Rusland, der skal sikre fred i det østlige Ukraine, bliver ofte overtrådt.
I tillæg til de økonomiske sektorrettede sanktioner har EU også andre spor af sanktioner som følge af konflikten i Ukraine.
Der er sanktioner rettet mod individer og organisationer som følge af Ruslands annektering af den ukrainske halvø Krim og Ruslands aggressive fremfærd i det østlige Ukraine.
Der er løbende blevet tilføjet personer til EU's sanktionsliste.
På topmødet torsdag har stats- og regeringscheferne desuden drøftet situationen i Det Azovske Hav og en konkret episode, da Rusland i november skød mod ukrainske krigsskibe.
Flere ukrainske soldater blev såret.
Russerne tilbageholder ukrainske soldater og skibe efter skyderiet ved Kertjstrædet, der er passagen fra Sortehavet til Det Azovske Hav.
- Det Europæiske Råd (EU's stats- og regeringschefer, EU-præsidenten og EU's kommissionsformand, red.
) kræver ukrainske søfolk løsladt omgående, returnering af skibe og fri passage for alle skibe gennem Kertjstrædet, skriver Tusk på Twitter.
/ritzau/FacebookTwitterKopier linkEmner:Angela Merkel (politiker)|Donald Tusk (politiker)|EU|Rusland|EU-forhold




https://www.dr.dk/nyheder/kultur/liggestole-laekker-lyd-og-kaempestore-laerreder-biograf-byggeboom-har-ramt-danmark

KulturLiggestole, lækker lyd og kæmpestore lærreder: Biograf-byggeboom har ramt DanmarkSiden 2005 er der kommet mere end 70 nye biografsale i Danmark.
Og de bliver mere og mere luksuriøse.
I nyåbnede Movie House i Hellerup, nord for København, kan man både slænge sig i velourbetrukkede stole og varme sig med en indisk plaid.
(© dr)Af Kasper Madsbøll Christensen og Mette Hybel (interview)13.
dec.
2018 kl.
19.
00Bemærk: artiklen er mere end 30 dage gammelLæs opI 2005 var der 390 biografsale i Danmark.
I 2018 er tallet vokset til 468.
De danske biografer er blevet ramt af et decideret byggeboom, og kampen om de danske biografkunder er hårdere end nogensinde.
Som et led i kampen om publikums gunst - og penge - investerer flere biografer derfor millioner af kroner i lækkert interiør, flyderstole og andet lir.
- Biograferne bruger hundredvis af millioner på at forbedre publikums oplevelse, når man går i biografen.
Det gør man med store lærredsstørrelser, teknologier som Dolby Atmos og som noget helt nyt: Liggestole i biografen, de såkaldte recliners, fortæller Kim Pedersen, formand for Danske Biografer.
Danske biografer i talAntallet af biografsale er vokset fra 390 til 468 i perioden 2005-2018.
I samme periode har antallet af solgte biografbilletter ligget nogenlunde konstant på 12 millioner solgte billetter pr.
år.
Antallet af biografsæder har ligget stabilt på 66.
000 i flere år, men er nu steget til 68.
000.
Kilder: Kim Pedersen og Danmarks StatistikVelour, varieté-lamper og sky-barOg torsdag åbner så endnu en biograf i luksus-klassen: Movie House i Hellerup, nord for København.
Her er der både sky-bar og udsigt til Øresund.
- I Movie House har ejeren Michael Obel brugt 25 millioner alene på indretningen.
Det er teknikken bag, der koster mange penge, men også selve opbygningen af biografsalen.
Du kan roligt tale om et byggeboom, siger Kim Pedersen.
Michael Obel har med Movie House forsøgt at skabe den 'vilde biograf', han selv ville have lyst til at komme i:Selv om folk kan stjæle film på nettet, så vil de egentlig hellere sidde og se dem i biografen.
Michael Obel, ejer, Movie House- Vi har indrettet med en lille varieté-teaterlampe, så du kan tage et glas champagne eller rødvin med ind til filmen, og på stolene kan ryggen vippe ned og benene vippe op, så man kan gøre sig det behageligt, forklarer han.
- I vores foyer har vi lavet lounge-stemning - der er velourmøbler, dansk design og plaider.
Han er ikke i tvivl om, at der er publikum til hans luksuriøse biograf:- Selv om folk kan stjæle film på nettet, så vil de egentlig hellere sidde og se dem i biografen.
Jeg tror, det handler om den der fællesskabsoplevelse, vi kan tilbyde.
I Movie House kan man tage et glas rødvin med ind i salen, som man kan stille på sit eget, personlige varieté-bord.
(© dr)Skærpet konkurrence mellem biograferneOg der er noget om snakken, når Obel siger, at folk gerne vil gå i biografen på trods af Netflix, HBO og de andre streamningtjenester.
Alene de sidste to år er der skudt nye biografer op i Køge, Hundige, Hørsholm, Sønderborg, Haderslev, Løgstør og Hellerup.
Og der er nye på vej i Københavns Nordhavn, Esbjerg, Holstebro og Aarhus.
Der er helt klart en skærpet konkurrence mellem biograferne.
Kim Pedersen, formand, Danske BiograferOg det er langt fra kun i København, at biograferne er begyndt at tilbyde mere end god lyd- og billedkvalitet.
I februar åbnede den 65 millioner kroner dyre Kinorama-biograf i Sønderborg; her kan man sidde i sin egen bås med benene oppe og snuppe en iskold forudbestilt drik fra det lille personlige køleskab.
Og for nylig åbnede Nordisk Film de første såkaldte 4DX-biografer i Aarhus og Lyngby.
- Der er helt klart en skærpet konkurrence mellem biograferne.
De nybyggede biografer henter deres publikum fra et større område, end de gjorde tidligere, siger Kim Pedersen.
- Det betyder, at de måske tager kunder fra nogle andre biografer, hvilket gør, at de så måske giver den en tak mere.
Det kommer kun publikum til gode.
- Oplevelsen er helt anderledesDet udsagn lader publikum i Movie House til at være enige i.
Også selv om de skal hoste op med 120 kroner pr.
biografbillet.
- Før har man skullet til Gentofte eller Lyngby eller ind til byen, så det er skønt, der er kommet en biograf lige her ved Waterfront (i Hellerup, red.
), lyder det fra Jytte Ølgaard, der er blandt de første gæster, der oplever - og betaler for - en biografoplevelse i Movie House.
Tv-producer John Berger stemmer i:- Oplevelsen er jo helt anderledes, så det vil jeg godt betale ekstra for.
Jytte Ølgaard er blandt Movie Houses første gæster.
Og så er hun i øvrigt mor til skuespiller Julie Ølgaard.
(© dr)FacebookTwitterKopier linkEmner:Forlystelser|Oplevelsesbranchen|København|Hellerup|Sjælland




https://www.dr.dk/nyheder/penge/stort-anlaegsprojekt-i-modvind-dagens-dom-kan-ramme-femern-forbindelsens-oekonomi

Valg til Europa-ParlamentetSe temaPengeStort anlægsprojekt i modvind: Dagens dom kan ramme Femern-forbindelsens økonomiErhvervskorrespondent giver svar på fem centrale spørgsmål, som dagens EU-dom rejser.
(Arkiv).
Femern-forbindelsen er foreløbigt ti år forsinket.
I 2007 var nemlig det planen, at forbindelsen skulle åbne i 2018.
Af Signe Mai Vilsbøll13.
dec.
2018 kl.
18.
48Bemærk: artiklen er mere end 30 dage gammelLæs opDagens EU-dom kan skabe nye problemer for den i forvejen forsinkede tunnelforbindelse mellem Danmark og Tyskland.
Sådan lyder det fra DR's erhvervskorrespondent, Jakob Ussing, efter det i dag er blevet klart, at EU-Kommissionen har været for hurtig til at godkende statsgarantier, der sikrer fordelagtige lån med meget lave renter til det historisk dyre tunnelprojekt til 53 milliarder kroner.
- Dommen er uden tvivl en dårlig nyhed for Femern-projektet.
Men hvor kritisk den er, afhænger af hvad EU-Kommissionen kommer frem til i sin nye og grundigere granskning, siger Jakob Ussing.
Han giver her svar på fem centrale spørgsmål, som dagens EU-dom rejser:Hvad er er udfaldet af dommen?
Dommen er et rap over nallerne til EU's konkurrencekommissær, Margrethe Vestager, fordi den slår fast, at kommissionen ikke har været grundig og kritisk nok i første omgang.
Nu skal kommissionen så skal se på sagen igen, og så længe den undersøgelse er i gang, kan Femern-projektet ikke kan benytte sig at de fordelagtige lån.
Selvom det statslige selskab bag Femern selv siger, at det har sikret anden finansiering til gode vilkår, mens en ny undersøgelse i er gang, vil statsgaranterede lån altid være at foretrække.
Mere langsigtet kan dommen også få betydning.
Ganske vist er forventningen, at EU-Kommissionen stadig vil sige god for en form for statsgaranterede lån, men de kan blive mindre fordelagtige.
Dommen siger nemlig klart, at statsgaranterede lån ikke kan vare i en evighed.
Statsgarantierne må måske endda ikke bruges i hele tilbagebetalingsperioden på 36 år.
Det er derfor et bedre bud, at de statsgaranterede lån må gives i en begrænset periode på 25-30 år.
Hvad betyder det for Femern-forbindelsens pris?
Hvis EU-Kommissionen beslutter, at statsgarantierne skal løbe i kortere tid, vil det efter alt at dømme få betydning for økonomien i projektet.
Det kan derfor ikke udelukkes, at der må justeres på forventningerne til, hvor lang tid det vil tage at betale tunnelen tilbage.
For jo højere rente, der skal betales, jo længere tid vil det tage at betale tilbage.
Lige nu er det Femern A/S' forventning, at tunnelen skal åbne i 2028 og være betalt tilbage 36 år senere med indtægterne fra brugere, der betaler for at benytte tunnelen.
Hvis den samlede pris for projektet bliver højere, skal der også betales mere tilbage af brugere.
Den samlede pris afhænger dog også af, hvor mange der vælger at benytte tunnelen, hvilket historisk har vist sig vanskeligt at forudsige.
Hvornår kan vi så forvente, at den tunnel kommer?
Da politikerne besluttede sig for projektet tilbage i 2007, var forventningen, at forbindelsen skulle åbne i 2018, men siden har problemerne stået i kø.
Så Femern-forbindelsen er foreløbigt ti år forsinket.
Forventingen er lige nu, at byggeriet kan begynde ved udgangen af 2020, og hvis det sker, vil tunnelen ifølge selskabets egen prognose være klar til at åbne i 2028.
Lige nu afventer man dog stadig den tyske godkendelse og en efterfølgende retssag anlagt af en miljøorganisation, og dagens dom kan også få betydning for tidsplanen, hvis EU-Kommissionen ikke er færdig med den nye undersøgelse inden udgangen af 2020.
Det må dog formodes, at kommissionen behandler det som en hastesag og forsøger at have en ny afgørelse klar inden udgangen af 2020, når kommissionen har fået hård kritik fra EU-Domstolen.
Hvad siger de til det hele i Tyskland?
På den tyske side skal man alene stå for finansiering af landanlæg, mens tunnelen alene finansieres af det statslige selskab i Danmark, der så også får indtægterne fra brugerbetalingen til at betale de enorm lån tilbage med.
Derfor vil selve dagens dom ikke umiddelbart betyde så meget i Tyskland.
I Tyskland slås man dog stadig med en godkendelsesprocedure, der er trukket ud i årevis, og er hovedårsag til forsinkelsen.
Og så vides det desuden ikke præcist, hvor længe den efterfølgende retssag, der er anlagt af en miljøorganisation, vil kunne trække ud.
Hvorfor har Scandlines noget imod en Femern-forbindelse?
Scandlines er en milliardforretning, som laver store trecifrede millionoverskud hvert år på at sejle mellem Danmark og Tyskland.
Og jo længere tid der går, inden en fast forbindelse til Tyskland åbner, desto flere penge tjener kapitalfondene, der ejer Scandlines.
Scandlines har meldt ud, at rederiet godt kan forstå, at den danske stat ønsker at bygge tunnelen og yde statsgaranterede lån til byggeriet, men selskabet mener, der er tale om ulovlig og konkurrenceforvridende statsstøtte, hvis statsgarantierne ikke begrænses.
Dagens dom er uden tvivl en betydelig sejr for Scandlines, der i øvrigt fastholder, at det er rederiets plan at fortsætte med at sejle, hvis en tunnel åbner på et tidspunkt.
FacebookTwitterKopier linkEmner:Europa-Kommissionen|Femern A/S|Margrethe Vestager (politiker)|Femern|Økonomi




https://www.dr.dk/sporten/golf/lunken-start-danske-golfspillere-i-sydafrika

GolfLunken start for danske golfspillere i SydafrikaJeff Winther, Joachim B.
Hansen og Morten Ørum Madsen har noget at indhente ved Alfred Dunhill Championship.
Jeff Winther var bedste dansker, da Alfred Dunhill Championship torsdag blev indledt (arkivfoto).
13.
dec.
2018 kl.
19.
05Bemærk: artiklen er mere end 30 dage gammelLæs opDen første dag ved golfturneringen Alfred Dunhill Championship var en smule op ad bakke for Jeff Winther, Joachim B.
Hansen og Morten Ørum Madsen.
Winther var den bedste af de tre.
Han gik første runde i 72 slag, hvilket er banens par.
Den 30-årige dansker startede torsdagen skidt med to bogeys på de første fem huller, men fandt så formen og rejste sig igen med to birdies på de efterfølgende tre huller.
Det blev dog til to bogeys mere, inden Jeff Winther sluttede af med manér og lavede to birdies på 17.
og 18.
hul.
Runden i par rækker til en delt 32.
-plads, inden turneringen fortsætter fredag.
Joachim B.
Hansen skulle bruge ét slag mere end Winther på de første 18 huller, hvor det undervejs blev til fire bogeys og tre birdies.
Det giver Hansen en delt 48.
-plads.
Morten Ørum Madsen gik i klubhuset torsdag med en runde i fire slag over par.
Silkeborgenseren startede ud med en bogey på første hul og lavede tre mere af slagsen, inden det blev til rundens første birdie på 15.
hul.
Birdien blev fulgt op af en endnu en bogey, inden de to sidste huller endte i par.
Ørum Madsen indtager en delt 98.
-plads.
Oliver Bekker, der er på hjemmebane i den sydafrikanske turnering, ligger øverst på førertavlen efter at have gået de første 18 huller i seks slag under par.
156 spillere deltager i Alfred Dunhill Championship, der er en del af European Tour og bliver spillet på Leopard Creek Country Clubs baner i den nordlige del af Sydafrika.
Anders Hansen og Thorbjørn Olesen har tidligere gjort det godt i turneringen.
I henholdsvis 2003 og 2010 sluttede de på delte andenpladser.
/ritzau/FacebookTwitterKopier linkEmner:Golf|Sydafrika|Anders Hansen (golfspiller)|Morten Ørum Madsen (golfspiller)|Thorbjørn Olesen (golfspiller)




https://www.dr.dk/nyheder/viden/teknologi/virgin-rigmands-rumfly-kysser-kanten-af-rummet-under-bemandet-test

TeknologiVirgin-rigmands rumfly kysser kanten af rummet under bemandet testRichard Branson testede med succes bemandet rumfly, der skal fragte turister ud i rummetAf Thomas Prakash13.
dec.
2018 kl.
19.
49 | opdateret 13.
dec.
2018 kl.
21.
02Bemærk: artiklen er mere end 30 dage gammelLæs opSpændingen var stor i Mojaveørkenen i Californien i dag, da rumfartøjet "SpaceShipTwo" skulle sendes på testflyvning.
Rumfartøjet er den vigtigste brik i rigmanden Richard Bransons selskab Virgin Galactic, der har ambitioner om at sælge rumrejser til turister.
Dødsulykke for fire år sidenFor fire år siden eksploderede "SpaceShipTwo"s forgænger få sekunder inde i en prøveopsendelse samme sted, og en pilot mistede livet.
En anden blev alvorlig såret, da han blev skudt ud, men han landede på jorden i live.
En undersøgelseskommission fastslog dengang ifølge The Guardian, at fejlen skyldtes, at piloten havde udløst et bremsesystem for tidligt.
Denne gang gik det bedre.
Det lykkedes Virgin Galactic at opsende det første bemandede turistrumfartøj til atmosfæren og få det sikkert tilbage til landjorden.
"SpaceShipTwo" forlod efter planen sit følgefartøj og blev sendt godt 80 kilometer op i atmosfæren, hvilket ifølge nyhedsbureauet AP fik missionslederen Enrico Palermo til at udbryde:- Vi nåede ud til rummet.
Der var to piloter og en mannequindukke om bord ved flyvningen.
Dermed er der tale om en sejr for Richard Bransons ambition om at gøre en forretning ud af kommercielle rumflyvninger.
En 90 minutters tur med Virgin Galactic vil ifølge Ritzau koste 250.
000 dollar (1,64 millioner kroner).
Venteliste til rummetFlere eventyrlystne - blandt andre skuespilleren Leonardo DiCaprio og popstjernen Justin Bieber - har lagt depositum for en tur ud i rummet.
Branson lancerede firmaet i 2004 og spåede at der inden tre år ville blive fløjet turister ud til rummet.
Men projektet har været ramt af flere problemer.
I 2007 døde tre teknikere, da en gasbeholder eksploderede på selskabets testområde i Mojaveørkenen.
Virgin-grundlæggere Branson er ikke den eneste rigmand med rumdrømme.
Også Amazon-stifteren Jeff Bezos' selskab Blue Origin og Elons Musks SpaceX arbejder på at sende velhavende turister ud i rummet.
Musk har endda ambitioner om at flyve til Månen og Mars.
Løfteflyet 'WhiteKnightTwo' bærer rumraketten  'SpaceShipTwo' under sine vinger.
1 / 9Opsendelsen foregik i Mojave-ørkenen det sydvestlige USA.
2 / 9Takeoff.
3 / 9SpaceshipTwo forlader løfteflyet og skyder sig videre ud mod rummet.
4 / 9Virgin Galactic's VSS Unity på vej ind til landing efter en succesfuld prøveflyvning.
Det nåede 82 kilometer op.
5 / 9Virgin Galactic's VSS Unity på vej ind til landing sammen med et lille følgefly.
6 / 9Rigmanden Richard Branson, der leder Virgin-koncernen, taler på et pressemøde i ørkenen.
7 / 9'SpaceShipTwo' fra Virgin Galactic lander i Mojave-ørkenen i Californien efter den første vellykke kommercielle testflyvning til kanten af rummet.
)8 / 9Richard Branson fejrer en succesfuld prøveflyvning med piloterne Rick "CJ" Sturckow og Mark "Forger" Stucky.
9 / 9FacebookTwitterKopier linkEmner:Jeff Bezos (erhvervsleder)|Justin Bieber (musiker)|Virgin Galactic|Pop og rock|Californien




https://www.dr.dk/nyheder/kultur/verdens-stoerste-pornoside-afsloerer-hvad-brugerne-soegte-efter-i-2018

KulturVerdens største pornoside afslører, hvad brugerne søgte efter i 2018 Aktuelle kendisser, fiktive personer og helte fra computerspil.
Brugerne søgte efter lidt af hvert på Pornhub.
Pornostjernen Stormy Daniels har i år været fedtet ind i en sag omkring den amerikanske præsident Donald Trump, som hun siger, at hun har haft en affære med.
Hun modtog i den forbindelse penge fra Trumps advokat, der netop er blevet dømt for den handling.
Af Marie Ravn Nielsen13.
dec.
2018 kl.
18.
28Bemærk: artiklen er mere end 30 dage gammelLæs opHvad siger du til et pornografisk 'Star Wars'-eventyr, en erotisk 'Wonder Woman' eller måske en fræk 'Family Guy'-oplevelse?
Hvis du i årets løb har været forbi Pornhub, der er verdens største pornoside på nettet, kan svaret meget vel være et rungende ’ja tak’.
Pornhub har nemlig offentliggjort en række lister over, hvad hjemmesidens brugere har søgt mest efter i 2018 – og her dukker især mange kendte popstjerner og fiktive personer fra film, spil og tv op.
Mest søgte kendisserStormy Daniels, pornomodelKim Kardashian, tv-kendisBlac Chyna, modelLena The Plug, youtuberNicki Minaj, rapperKilde: Pornhub Insights’ egen statistik.
Medieaktuel pornostjerne topperPå førstepladsen over de kendisser, der er søgt mest efter på Pornhub i år, finder man dog – i denne sammenhæng måske ikke så overraskende – Stormy Daniels, der er pornostjerne.
At hun topper listen nu, kan dog også have noget at gøre med, at hun i år fik penge af Donald Trumps advokat for at holde mund om en tidligere og påstået affære med Trump, der jo i dag er USA’s præsident.
Hendes popularitet på Pornhub er nemlig steget med 1590 procent i år.
Læs også:Ville hjælpe Trump: Medieselskab købte historie fra nøgenmodel og skjulte denNummer to og tre på listen er henholdsvis tv-kendis Kim Kardashian og model Blac Chyna, skriver Pornhub Insight.
Modellen Blac Chyna finder vi på en tredjeplads på listen over de mest søgte kendisser i en porno-sammenhæng.
 Rapperen Nicki Minaj finder vi på en femteplads på listen over de kendte, der er søgt mest efter på pornosiden i år.
 Noah Centineo, der blandt andet har spillet med i Netflix-ungdomsfilmen 'Sierra Burgess Is a Loser', hopper ind på en tiendeplads.
 Også popstjernen Ariana Grande, der i år har imponeret med et nyt album, er en populær kvinde at søge efter på Pornhub.
 Den canadiske popstjerne Shawn Mendes knuser mange pigehjerter.
Men på Pornhub vil brugerne også gerne søge efter porno, der kan relatere sig til musikeren.
1 / 5Modellen Blac Chyna finder vi på en tredjeplads på listen over de mest søgte kendisser i en porno-sammenhæng.
1 / 5Rapperen Nicki Minaj finder vi på en femteplads på listen over de kendte, der er søgt mest efter på pornosiden i år.
2 / 5Noah Centineo, der blandt andet har spillet med i Netflix-ungdomsfilmen 'Sierra Burgess Is a Loser', hopper ind på en tiendeplads.
3 / 5Også popstjernen Ariana Grande, der i år har imponeret med et nyt album, er en populær kvinde at søge efter på Pornhub.
4 / 5Den canadiske popstjerne Shawn Mendes knuser mange pigehjerter.
Men på Pornhub vil brugerne også gerne søge efter porno, der kan relatere sig til musikeren.
5 / 5Der er dog også mænd på listen.
På tiendepladsen finder man skuespiller Noah Centineo og længere nede dukker navne som basketballspiller Tristan Thompson, sanger Shawn Mendes og rapper Kanye West op.
Nintendo-kvinde har mange fansPå Pornhubs søgeliste over figurer fra computerspil topper Bowsette fra Nintendos 'Smash Bros' med 34 millioner søgninger.
Det er noget mere end andenpladsen Brigitte fra 'Overwatch' og tredjepladsen Lara Croft fra spillet 'Tomb Raider', der begge har fået godt fire millioner søgninger.
Pornhub i talI 2018 havde Pornhub mere end 33 milliarder besøg i alt og 92 millioner daglige besøg.
Den befolkning, der besøger Pornhub mest, er amerikanerne.
På en andenplads kommer Storbritannien og dernæst Indien.
Vores naboer i Sverige finder vi på en 17.
plads.
Hvert minut søges der på indhold 57.
750 gange inde på siden.
Kilde: Pornhub Insights’ egen statistik.
Men også mange af figurerne fra det voldsomt populære spil 'Fortnite' er med på listen, heriblandt Calamity, Bunny og Zoey.
Brugerne af pornosiden har også været vilde med at finde videoer, der hægter sig på kendte tv-serier og film.
På førstepladsen finder man DC Comics-karakteren Harley Quinn fra blandt andet filmen 'Suicide Squad'.
Hende har brugerne søgt efter ti millioner gange.
Resten af den top tre består af Elastigirl på en andenplads og hendes animationsfilm 'The Incredibles' på en tredjeplads.
Kigger man på top ti finder man blandt andet filmserien 'Star Wars', den satiriske tv-animationsserie 'Family Guy', superhelten 'Wonder Woman', HBO-serien 'Game of Thrones' og Marvel-universet 'Avengers'.
I alt har pornosiden Pornhub haft flere end 33 milliarder besøg i årets løb og 92 millioner daglige besøg verden over.
FacebookTwitterKopier linkEmner:Donald Trump (politiker)|Kanye West (musiker)|Pornhub.
com|Pornografi|USA




https://www.dr.dk/nyheder/vejret/lidt-toesne-gennem-weekenden

VejretLidt tøsne gennem weekendenI det meste af Danmark er det dog for tidligt at trække kælken ud af skuretHåbet om en hvid jul lever endnu, men i weekenden er det kun få, der får sne nok til at sætte spor i.
Af Søren Vallentin Jacobsen13.
dec.
2018 kl.
19.
35Bemærk: artiklen er mere end 30 dage gammelLæs opAlle hovedstrøg med respekt for sig selv stråler i denne tid af gulligt lysende kæder og juleflitterstads der glimter.
Dejligt når nu himlen er ganske mørk og ofte overskyet.
Men vi mangler lige det sidste touch; et drys decembersne ville bare lyse så dejligt op.
Weekend med drysBåde fredag og i selve weekenden kommer der flere steder lidt sne, men den kommer til at kæmpe med dagtemperaturer et par grader over frysepunktet.
Det er især de landsdele der ligger ud til vandet i østenvinden, som får lidt sne af og til: Jyllands østkyst og øerne i Østersøen samt Sydsjælland kan stedvis godt få nogle få centimeter våd sne de kommende tre døgn.
I næste uge kommer der varmere luft frem til Danmark, så al sne smelter under alle omstændigheder igen.
Stadig usikkerhed om julevejretOm julen bliver hvid er endnu for tidligt at lægge sig fast på, lige nu er prognoserne nogenlunde enige om at frem mod den 22.
december er alt sneen væk.
Men håbet lever lidt endnu.
FacebookTwitterKopier linkEmner:Vejret|Jylland|Sjælland




https://www.dr.dk/nyheder/indland/datter-til-omskaeringsdoemte-foraeldre-jeg-er-ikke-omskaaret

IndlandDatter til omskæringsdømte forældre: Jeg er ikke omskåretForældrene er idømt fængselsstraffe, men pigen har hele tiden nægtet at være omskåret.
Nu bakkes hun op af international ekspert.
Billede af Amira (© DR Nyheder)Af Frederik Hugo Ledegaard, Anne Skjerning og P1 Orientering13.
dec.
2018 kl.
21.
38Bemærk: artiklen er mere end 30 dage gammelLæs opEn helt almindelig dag i folkeskolen, da Amira var 15, blev hun kaldt ud fra klasseværelset.
Udenfor stod to betjente, som fortalte, at hun skulle undersøges for, om hun var omskåret.
Det er nu tre år siden, og Amiras liv er blevet vendt op og ned.
For siden er hendes mor og far, som kommer fra Somalia, begge blevet idømt halvandet års fængsel for at have fået omskåret hende og hendes lillesøster.
Amiras far sidder i fængsel nu, bagefter er det hendes mors tur.
Men Amira har hele tiden sagt, at hun ikke er blevet omskåret.
Og nu får hun opbakning fra en professor i gynækologi ved universitetet i Uppsala, Birgitta Essén.
Hun har undersøgt begge piger og konkluderer, at ingen af dem er omskåret.
Jeg har bare behov for, at sandheden kommer ud, og at mine forældre kommer ud.
For vi er ikke omskåret, og der er ikke nogen, der skal i fængsel.
AmiraBirgitta Essén skriver bl.
a.
i undersøgelsen, at begge piger har helt normale kønsorganer, og at hun ikke har fundet noget som helst på pigerne, der understøtter de danske myndigheders vurdering.
Rejsen til AfrikaI sommeren 2015 rejser Amira sammen med sine forældre og søskende til Kenya for at besøge børnenes mormor, som kommer fra Somalia.
De har aldrig mødt hende før.
Det er familien, der har sparet sammen til at invitere dem alle, og de skal være der hele sommeren, forklarer Amiras mor.
Men på et tidspunkt i løbet af ferien får Amira det skidt.
Hun føler sig svimmel og utilpas, og hun tænker umiddelbart, at nok det skyldes det uvante klima.
- Jeg tror bare, det er varmen, der gør, at jeg er svimmel og føler mig lidt nede, siger Amira.
Jeg tænker, hvad er der sket her?
Har jeg lavet ballade?
Så går vi hen foran kontoret, hvor jeg ser to politibetjente.
AmiraMen hendes mor er bekymret for, om Amira og hendes søskende har fået malaria.
Derfor vil hun have dem til lægen.
Amira siger, at hun kommer i behandling for malaria.
Men på grund af sygdom kan familien ikke nå hjem til skolestart i Danmark, som det ellers var planen.
Derfor giver moderen den 20.
august besked til skolen om, at de ikke kan rejse hjem, fremgår det af dombøgerne.
Børnene kommer først tilbage i skole i september måned.
Som Amira husker det, er hun frisk igen, da de kommer hjem til Danmark.
Og hun starter i skolen med det samme.
Men tre måneder senere tager læreren tager Amira med uden for klassen.
- Jeg tænker, hvad er der sket her?
Har jeg lavet ballade?
Så går vi hen foran kontoret, hvor jeg ser to politibetjente.
Lærer spurgte søster om omskæringDet viser sig, at Amiras lillesøster er blevet spurgt af sin klasselærer, om hun er blevet omskåret.
Det forklarer læreren selv i byretten.
Amiras lillesøster på ni år var normalt en “meget robust pige,” siger læreren.
Men i månederne efter rejsen til Afrika er hun “trist og ked af det” og “små ting kunne slå hende ud.
”Det undrer læreren.
Og da pigen ikke vil løbe sammen med de andre børn i en idrætstime, finder læreren en anledning til at spørge, om hun er blevet omskåret på turen i Afrika.
Amiras lillesøster “rynkede på næsen og sagde ja”, forklarer læreren i retten.
Hun siger også, ifølge læreren, at hun er blevet omskåret på onklens hospital, og det samme gælder hendes “storesøster,” altså Amira.
De oplysninger går videre fra skolen til kommunen og politiet, som vælger at tage affære.
Den pågældende lærer har ikke ønsket at kommentere sagen over for Orientering.
Men Amira siger, at hun selv fra starten afviser at været blevet omskåret.
Undersøgt samme dagAmira bliver kørt til undersøgelse på Odense Universitetshospital, hvor hun og lillesøsteren bliver undersøgt af en børnelæge.
Og senere samme dag bliver Amira kørt hjem til familiens lejlighed, hvor en kvinde fra kommunen samler børnene og fortæller dem, at deres forældre er blevet fængslet.
Fra den dag er begge forældre varetægtsfængslet i to måneder, mens børnene bliver passet af deres moster og nogle folk fra kommunen.
På et tidspunkt kommer omskæringssagen i nyhederne.
Og flere, Amira kender, deler historien på Facebook.
Så pludselig ved rigtig mange på hendes skole, at det er hende, sagen handler om.
Amira oplever, at der bliver snakket bag hendes ryg og at folk tager afstand fra hende.
Derfor har hun mistet mange venner, efter sagen begyndte at rulle.
- Jeg havde rigtig mange venner inden den her sag, men jeg har mistet mange af dem, siger Amira.
Gik til gynækolog for at få retVed både byretten og landsretten bliver forældrene dømt for at have omskåret pigerne.
Kan du forstå, hvis nogen tror, at du bare forsøger at beskytte din mor og far?
- Ja, det kan jeg da godt forstå.
Men hvis jeg var omskåret, så ville jeg ikke være gået til gynækolog bagefter.
For så ville de jo også havde sagt, at jeg rent faktisk var omskåret.
Men nu hvor jeg ikke er omskåret, så stræber jeg efter at bevise det, siger Amira.
Hendes største håb er nu, at sagen bliver genoptaget ved retten, så hendes forældre kan komme ud af fængsel.
- Jeg har bare behov for, at sandheden kommer ud, og at mine forældre kommer ud.
For vi er ikke omskåret, og der er ikke nogen, der skal i fængsel, siger Amira.
Amira er ikke kildens rigtige navn.
Navnet er redaktionen bekendt.
FacebookTwitterKopier linkEmner:Afrika|Sygdomme og lidelser|Somalia|Folkeskolen (Danmark)|Kriminalitet




https://www.dr.dk/nyheder/indland/foraeldre-faengslet-omskaere-doetre-de-er-ikke-omskaaret-siger-foerende-ekspert

IndlandForældre fængslet for at omskære døtre: De er ikke omskåret, siger førende ekspertForsvarer vil have Den Særlige Klageret til at genåbne sag mod somalisk forældrepar.
Den dømte moder (© DR Nyheder)Af Frederik Hugo Ledegaard, Anne Skjerning og P1 Orientering13.
dec.
2018 kl.
19.
10Bemærk: artiklen er mere end 30 dage gammelLæs opBåde Byretten og Landsretten er nået frem til, at et dansk-somalisk forældrepar fra Fredericia har fået omskåret to af deres døtre på en rejse til Afrika.
Men nu har familien fået en internationalt anerkendt ekspert i omskæring til at undersøge pigerne.
P1 Orientering har fået adgang til at læse ekspertens rapport.
Her står, at begge piger har helt normale kønsorganer, og at intet underbygger de vurderinger, der ligger til grund for dommen.
Derfor anmoder familiens forsvarer, Bjørn Elmquist, nu om at få sagen genoptaget via den Særlige Klageret.
Det er den eneste instans i Danmark, der kan genåbne en retssag, når alle appelmuligheder er udtømte.
Hun konkluderer, at der ikke er arvæv og at konsistensen af vævet er helt normalt.
Hun kan mærke en klitoris, og hun har både følt og set, kan jeg se på hendes konklusioner.
Charlotte Wilken, ledende overlæge på Gynækologisk/Obstetrisk afdeling, Hvidovre HospitalDen børnelæge, der foretog den oprindelige undersøgelse af pigerne, er positiv overfor at sagen genoptages.
- Det er godt, hvis det bliver taget op i Den Særlige Klageret, så der kan blive lavet en endelig vurdering, skriver børnelægen til P1 Orientering.
Professor afviser dansk undersøgelseDen internationale ekspert, der afviser at de to piger er omskåret, hedder Birgitta Essén.
Hun er professor ved universitetet i Uppsala og har speciale i omskæring.
Hun står bag et stort antal undersøgelser af omskæringer i forbindelse med rets-, social, og asylsager i Sverige og USA.
Her har hun både be- og afkræftet, at omskæring har fundet sted.
Hun bliver betegnet som “en af verdens førende eksperter” i omskæring af Charlotte Wilken, der er ledende overlæge på Gynækologisk og Obstetrisk afdeling på Hvidovre Hospital.
Charlotte Wilken er blevet forelagt Birgitta Esséns konklusioner.
Fakta: Hvad er omskæring?
Omskæring af piger og kvinder er ifølge WHO alle former for indgreb, der forandrer eller beskadiger de ydre kønsorganer - i princippet gælder det også piercing.
WHO har defineret tre kategorier af omskæring, hvor type 1 er den mildeste, mens type 3 er den groveste form.
Type 1: Klitoris fjernes helt eller delvist, eventuelt fjernes kun lidt af forhudenType 2: Klitoris og de indre kønslæber fjernes helt eller delvis, og eventuelt fjernes også noget af de ydre kønslæberType 3: Sammensyning af vulva, så der kun er en lille åbning for urin og menstruationsblod.
Klitoris er ikke altid fjernet, men oftest vil den være det sammen med de indre kønslæber og den mediale del af af de ydre kønslæberI den konkrete sag er forældrene dømt for at få lavet en omskæring af type 2 på begge piger.
Omskæring af piger er strafbart i Danmark efter straffelovens § 245a om forbrydelser mod liv og legeme, som har en strafferamme op til 6 år.
Grove tilfælde straffes efter § 246.
Det er også strafbart at få omskæringen udført i udlandet.
Kilde: Sundhed.
dk- Hun konkluderer, at der ikke er arvæv og at konsistensen af vævet er helt normalt.
Hun kan mærke en klitoris, og hun har både følt og set, kan jeg se på hendes konklusioner, siger Charlotte Wilken.
Derfor er Charlotte Wilken overbevist om, at pigerne ikke er blevet omskåret.
- Jeg tror fuldt og fast på, at det er en korrekt konklusion, at der ikke er foretaget et operativt indgreb på de kvindelige kønsdele.
Jeg vil overhovedet ikke være i tvivl om, at man skal tage Birgitta Esséns konklusioner for at være den rigtige version af denne sag, siger Charlotte Wilken.
Det spiller ikke nogen rolle ifølge Charlotte Wilken, at Birgitta Essén undersøger pigerne flere år efter den oprindelige undersøgelse i 2015.
- Børns ar heler pænere end hos voksne, men fjernede organer, som klitoris eller kønslæber, kan ikke vokse ud igen, siger Charlotte Wilken.
Læger og Retslægeråd fandt piger omskåretDen oprindelige undersøgelse af pigerne, som ligger til grund for dommen, er foretaget af en børnelæge fra Odense Universitetshospital i samarbejde med to retsmedicinere.
Ingen af dem havde før undersøgt omskæringssager, fremgår det af retssagen.
De konkluderede, at “begge piger var blevet omskåret,” herunder at “klitoris var bortskåret ved begge piger.
”Det kommer bag på børnelægen, at den konklusion bliver forkastet af en ekspert i omskæring, siger hun til P1 Orientering.
Lige nu ser jeg en tendens til, at man er blevet så bekymret over kvindelig omskæring, at man måske er på vej over i den anden grøft og begynder at fremsætte fejlagtige anklager mod forældre.
Det er jo rigtig slemt, og det skal man være meget forsigtig med.
Charlotte Wilken, Ledende overlæger på Gynækologisk/obstetrisk afdeling, Hvidovre Hospital- Jeg kan af hensyn til tavshedspligt ikke udtale mig om den konkrete sag, men det er jo helt forfærdeligt, hvis der er sket en fejl.
Og det overrasker mig meget, fordi vi var sikre i vores konklusion, skriver børnelægen.
De to retslæger, der var med til den oprindelige vurdering af pigerne, ønsker ikke at kommentere sagen.
Optagelser og billeder fra undersøgelserne er også blevet vurderet af Retslægerådet, som konstaterer, at “der er foretaget en bortskæring af de øverste dele af de små skamlæber samt af den yderste del af klitoris” på begge piger.
Retslægerådet ønsker heller ikke at kommentere de nye oplysninger fra den svenske professor.
Piger undersøgt gentagne gangeMen Birgitta Essén er faktisk ikke den første ekspert, der udfordrer den vurdering, som retssagen hviler på.
Pigerne er nemlig også blevet undersøgt af en gynækolog fra Privathospitalet Mølholm i Vejle.
Gynækologen fra Mølholm Privathospital konstaterer i sin rapport, at begge piger har en klitoris, og han skriver om dem begge, at der “ikke tegn på, at patienten er omskåret.
”TidslinjeJuni 2015: Den dansk-somaliske familie rejser til Kenya for at besøge deres familie, som stammer fra SomaliaAugust 2015: Børnene skulle tilbage i skole den 17.
august, men den 20.
august ringer deres mor til skolen og siger, at de ikke kan komme hjem, fordi børnene er syge.
September 2015: Børnene kommer tilbage i skole.
December 2015: Klasselæreren til den mindste af pigerne går til myndighederne med en bekymring om, at de to søstre kan være blevet omskåret i Afrika.
Pigerne bliver undersøgt på Odense Universitetshospital, hvor der findes tegn på omskæring.
Forældrene varetægtsfængsles i ca.
to måneder.
Februar 2016: Forældrene tager pigerne til Mølholm Privathospital og får pigerne undersøgt.
De får den vurdering, at der “ikke er tegn på, at pigerne er omskåret.
”April 2017: Byretten i Kolding afsiger dom.
Begge forældre får halvandet års fængsel.
Sagen ankes til Landsretten.
Juli 2017: Forældrene tager pigerne til en undersøgelse hos en gynækolog i Frankfurt.
Gynækologen skriver, at der “ikke er tegn på omskæring” hos de to piger.
Oktober 2017: Vestre Landsret afsiger dom.
Begge forældre får nu forkortet deres fængselsstraf til ni måneder.
Sagen ankes til Højesteret.
December 2017: Procesbevillingsnævnet giver begrænset tilladelse til at føre sagen ved Højesteret, hvor kun spørgsmålet om straffen må genoptages - ikke selve skyldsspørgsmålet.
Maj 2018: Højesteret afsiger dom.
Ligesom i Byretten idømmes forældrene halvandet års fængsel hver.
August 2018: Pigerne undersøges af professor Birgitta Essén på universitet i Uppsala, hvor hun ikke finder nogen tegn på omskæring.
Oktober 2018: Bjørn Elmquist, som er moderens forsvarer, anmoder Den Særlige Klageret om at få sagen genoptaget med Birgitta Essén som nyt vidne.
Kilde: RetsdokumenterMen da gynækologen skal vidne i retten, er han dog i tvivl om, hvorvidt den yngste af pigerne måske alligevel kunne være omskåret.
“I forhold til den yngste af pigerne er han ved en nærmere inspektion, og efter at have nærstuderet billederne, kommet i tvivl,” står der i dombogen.
Efter familien bliver dømt i byretten, tager de pigerne til endnu en gynækologisk undersøgelse for at få en ny ekspert til at vurdere pigerne.
Denne gang er det en gynækolog i Frankfurt, der undersøger pigerne.
Han afviser, at pigerne skulle være omskåret.
P1 Orientering har set hans konklusion, hvor der står, at der “ikke er tegn på omskæring” hos nogen af de to piger.
Rent barbariCharlotte Wilken, ledende overlæge på Hvidovre Hospital, forklarer, at hun har arbejdet imod omskæring i årevis og at hun er stor modstander af fænomenet.
- Jeg synes det er rent barbari.
Jeg har været med i adskillige organisationer, der har arbejdet mod det.
Charlotte Wilken har selv set mange omskårne kvinder, især i 90'erne, hvor der kom mange somaliske kvinder i den fødedygtige alder til Danmark.
- Vi så dem, specielt når de skulle føde.
Langt de fleste af dem var omskåret med den alvorligste form omskæring, hvor de var helt lukket til.
Men vi så også de yngre somaliske kvinder og andre kvinder, der ikke var fra Somalia, der havde en mildere former for omskæring.
Færre omskæringerMen problemet med omskæring er ikke er så stort i dag, som det har været, siger Charlotte Wilken.
Derfor mener hun, at systemet skal være varsomt i den her type sager.
- Lige nu ser jeg en tendens til, at man er blevet så bekymret over kvindelig omskæring, at man måske er på vej over i den anden grøft og begynder at fremsætte fejlagtige anklager mod forældre.
Det er jo rigtig slemt, og det skal man være meget forsigtig med.
Sådan startede sagenDet er klasselæreren til den den yngste af de to søstre, der i første omgang bliver bekymret for, om hendes elev kunne være blevet omskåret i sommeren 2015.
Læreren forklarer i byretten, at hendes ni-årige elev normalt var en “meget robust pige.
” Men i tiden efter rejsen til Afrika er hendes humør anderledes.
Hun er “trist og ked af det.
”Og da pigen en dag ikke vil ud at løbe sammen med de andre børn i en idrætstime, finder læreren en anledning til at spørge hende, om hun er blevet omskåret på turen i Afrika.
Den ni-årige pige “rynkede på næsen og sagde ja”, forklarer læreren i retten.
Pigen siger også, ifølge læreren, at hun og hendes storesøster er blevet omskåret på onklens hospital.
Den pågældende lærer har ikke ønsket at kommentere sagen over for Orientering.
Orientering har også bedt Den Særlige Klageret og Anklagemyndigheden om en kommentar, men de siger de ikke kan udtale sig om en verserende sag.
FacebookTwitterKopier linkEmner:Operationer|Læger|Hospitaler|Afrika|Hvidovre




https://www.dr.dk/nyheder/indland/kritik-af-minister-voldtaegtsofre-forskelsbehandles-i-nyt-forslag

IndlandKritik af minister: Voldtægtsofre forskelsbehandles i nyt forslag En ændring i voldtægtslovgivningen skal beskytte alle voldtægtsofre, mener Amnesty.
Til Kvindernes Internationale Kampdag torsdag den 8.
marts satte Amnesty International fokus på vold mod kvinder.
Amnesty International var til stede i 37 danske byer, hvor der blev hængt tørresnore op med beskidt og flået kvindetøj som symbol på voldtægt.
)Af Stine Delfs13.
dec.
2018 kl.
18.
32Bemærk: artiklen er mere end 30 dage gammelLæs opDer er for få voldtægtsofre, der anmelder voldtægter til politiet, og derudover er der et meget lille antal af de anmeldte voldtægter, der ender med en domfældelse.
Derfor udtalte ligestillingsminister Eva Kjer Hansen (V) onsdag, at hun synes, den danske voldtægtsparagraf skal laves om.
Amnesty Internationals danske afdeling deler hends bekymring, men synes, det er problematisk, at hun kun ser på særlige situationer, der ikke er dækkende for de fleste voldtægter.
Hendes konkrete forslag retter sig mod gruppevoldtægter, og voldtægter der bliver filmet, og det er med til at forskelsbehandle de forskellige former for voldtægt, mener Amnesty.
- Man kommer til at overse størstedelen af voldtægtsofrene.
De voldtægter, der er flest af, er begået af en person, offeret kender i forvejen – og de er rigtig svære at få en dom for - sammenlignet med de såkaldte overfaldsvoldtægter, hvor det som regel er en ukendt gerningsmand, siger Helle Jacobsen, som er programleder for køn i Amnesty Internationals danske afdeling.
- Det er super problematisk, fordi en samtykkelovgivning selvfølgelig skal gælde for alle slags voldtægter, siger Helle Jacobsen.
Sådan dømmes voldtægter:Voldtægter dømmes efter straffelovens §216.
Ifølge straffeloven kan man blive straffet med fængsel i op til otte år, hvis man:1) tiltvinger sig samleje ved vold eller trussel om vold eller2) tiltvinger sig samleje med en person, der ikke kan modsætte sig handlingen.
Lovændring vil reproducere voldtægtsmyteAmnesty mener også, at ligestillingsministeren er med til at reproducere myten om, at en voldtægt er offerets egen skyld og ansvar, hvis de ikke kæmper imod.
Eva Kjer Hansen vil nemlig lægge ekstra vægt på de situationer, hvor offeret er i en hjælpeløs tilstand ved for eksempel at være påvirket af alkohol eller stoffer.
- Et af hovedargumenterne ved samtykke er, at vi vil væk fra det her syn på kvinder, hvor man siger, at det er deres egen skyld, hvis de ikke har kæmpet imod, siger Helle Jacobsen.
Ligestillingsministeren er enig med Amnesty i, at de eksempler hun har nævnt i forbindelse med lovændringen bestemt ikke dækker alle voldtægter.
- Jeg tror, at vi skal erkende, at vi ikke får løst alle situationer.
Der er ingen snuptagsløsninger.
For mig er det vigtigere at få taget fat på nogle af de konkrete eksempler, hvor det skriger til himlen, at voldtægtsmanden er endt med frifindelse, siger Eva Kjer Hansen.
En samtykkelovgivning der gælder for alleSelvom begge parter er enige i, at den danske voldtægtsparagraf skal opdateres, er de ikke helt enige i hvordan.
I stedet for Eva Kjer Hansens indskrivning af specifikke omstændigheder i voldtægtsparagraffen, foreslår Amnesty en samtykkelovgivning, som slår fast, at sex - der ikke er frivilligt - er voldtægt.
- Jeg er enig i, at man skal sikre sig frivillighed, men man skal jo heller ikke stå med en underskrevet kontrakt, der skal forelægge i tre eksemplarer.
Altså, så forsvinder romantikken ligesom, siger Eva Kjer Hansen.
Ligestillingsministeren er dog ikke afvisende overfor, at man kunne tilføje endnu flere punkter i lovgivningen.
- Det er helt åbenlyst for mig, at lovgivningen ikke er god nok, som den er i dag.
Om det så skal hedde samtykke eller at sikre sig frivillighed, det kan for mig komme ud på ét.
Vi skal bare sikre os, at man ikke kan misforstå, hvad der ligger i begrebet, siger hun.
Samtykke er ifølge Amnesty en international menneskerettighedsstandard på linje med retten til ikke at blive udsat for tortur.
Danmark er derfor forpligtet til at have definitionen samtykke i lovgivningen, mener organisationen.
Fire omstændigheder skal vægtes tungere:•Ligestillingsministeren har konkrete bud på, hvilke omstændigheder man skal være ekstra opmærksom på i voldtægtssager og som skal vægtes tungere, end de gør i dag.
Omstændighederne er:•Hvis der er mere end én gerningsmand om et offer.
•Hvis episoden er blevet filmet eller fotograferet og eventuelt delt på de sociale medier.
•Hvis offeret har været voldsomt påvirket af alkohol eller stoffer.
•Hvis episoden har fundet sted på et 'mærkværdigt' sted som i en kælderskakt, på gaden eller et andet sted, hvor frivillig sex virker usandsynligt.
•Kilde: Ligestillingsminister Eva Kjer Hansen.
FacebookTwitterKopier linkEmner:Eva Kjer Hansen (politiker)|Ligestillings- og Kirkeministeriet|Venstre|Ligebehandling|Voldtægt




https://www.dr.dk/nyheder/udland/fn-om-vaabenhvile-aftale-i-yemen-det-er-kun-begyndelsen

UdlandFN om våbenhvile-aftale i Yemen: Det er kun begyndelsenDe krigsførende parter i Yemen skal trække deres styrker ud af den vigtige havneby Hodeida.
Yemens udenrigsminister, Khaled al-Yamani (tv.
) og repræsentant og forhandler for Houthi-oprørerne Mohammed Abdelsalam (th.
) giver hinanden hånden efter aftalen om en våbenhvile i Hodeida.
Af Louise Brodthagen Jensen13.
dec.
2018 kl.
19.
32Bemærk: artiklen er mere end 30 dage gammelLæs opEt hurtigt håndtryk og en række afdæmpede klapsalver.
Og så var aftalen om en våbenhvile og en afslutning på kampene i havnebyen Hodeida i det krigshærgede Yemen indgået.
Et lille skridt måske, men dog en aftale som fik FN’s generalsekretær, Antonio Guterres, til at udtrykke glæde ved afslutningen af den knapt ugelange fredsforhandling mellem repræsentanter fra Yemens regering og Houthi-oprørerne.
Våbenhvilen i havnebyen vil blandt andet gøre det langt lettere for humanitære nødhjælpsorganisationer at nå frem til landet, hvor over 20 af landets 29 millioner indbyggere er plaget af sult på grund af den knap fire år lange krig.
- Dette er kun begyndelsen, sagde Antonio Guterres og takkede parterne for at være mødt op og villige til at forhandle.
FN's generalsekretær Antonio Guterres holdt i dag de sidste fredsforhandlinger i Rimbo, nord for Stockholm.
Første møde i flere årForhandlingerne fandt sted lidt uden for Stockholm, og det er første gang i to år, at repræsentanter for de krigende parter mødes.
- Det vil muliggøre humanitær hjælp og sikre muligheden for at levere nødhjælp til civilbefolkningen og forbedre levevilkårene for millioner af af yemeniter.
I er også nået frem til en fælles forståelse af behovet for at løse situationen i Taiz, lød det blandt andet fra Antonio Guterres.
Demonstrationer i byen Taiz Aftalen vil ifølge FN's generalsekretær blandt andet sikre muligheden for at åbne nødhjælpskorridorer til den belejrede by Taiz.
De krigsførende parter skal nu trække deres væbnede styrker tilbage fra den betydningsfulde havneby, som er hovedindgangen for Yemens kommercielle import og afgørende for nødhjælpsorganisationerne og i stedet lade neutrale styrker sikre byen og havnen.
Grafik: Morten Fogde.
Kilde: RiskIntelligenceGrafik: Morten Fogde.
Kilde: RiskIntelligenceKontrollerer centrale byerHouthi-oprørerne har kontrol over hovedstaden Sana'a og overtog kontrollen med havnebyen Hodeida tilbage i 2015, og regeringen, der er støttet Saudi-Arabien og De Forenede Arabiske Emirater, har indtil videre ikke formået at presse oprørsstyrkerne ud fra havnebyen, hvorfra over 80 procent af nødhjælpen til landet bliver distribueret.
En lodsbåd er blevet ramt af et luftangreb ved havnen i Hodeida.
 Redningsarbejdere forsøger at få styr på branden i en lagerbygning for FN’s World Food Programme (WFP).
Næsten to millioner børn i Yemen er fejlernærede og millioner af mennesker sulter.
1 / 2En lodsbåd er blevet ramt af et luftangreb ved havnen i Hodeida.
1 / 2Redningsarbejdere forsøger at få styr på branden i en lagerbygning for FN’s World Food Programme (WFP).
Næsten to millioner børn i Yemen er fejlernærede og millioner af mennesker sulter.
2 / 2Kritikken af koalitionen er dog taget til de seneste måneder, særligt efter mordet på den saudiarabiske regeringskritiske journalist Jamal Khashoggi, som blev myrdet på den saudiarabiske ambassade i Istanbul i Tyrkiet.
Flere vestlige lande har udtrykt vrede over det, man ikke betragter som fyldestgørende forklaringer fra den saudiarabiske kronprins Mohammed bin Salman, og eksempelvis har Tyskland og Norge indstillet deres våbeneksport til Riyadh.
Under Mohammed bin Salman er der udført mere end 18.
000 luftangreb i Yemen i forsøget på at slå oprørsstyrkerne ned.
Som et led i fredsforhandlingerne blev parterne tidligere på ugen enige om en fangeudveksling, der inkluderer mere end 15.
000 personer, og som efter planen skal finde sted i begyndelsen af næste år.
Krigen i Yemen•En koalition af arabiske lande gik i 2015 ind i krigen på regeringens side.
Koalitionen er ledet af Saudi-Arabien.
USA, Storbritannien og Frankrig støtter denne koalition, blandt andet med våben, logistik og rådgivning.
•Saudi-Arabien ser houthi-oprørerne som en trussel, fordi de er støttet af Iran.
Saudierne har gennemført massive bombekampagner og indført blokader, der har påvirket import af varer og nødhjælp.
Ofte er civile mål blevet ramt, hvad end det har været begravelser, bryllupper, hospitaler eller en busfuld skolebørn.
•Houthierne har sendt missiler ind over Saudi-Arabien.
Saudi-Arabien anklager Iran for at smugle våben til houthierne gennem havnebyen Hodeida langs Yemens vestkyst.
Det afviser Iran.
•Mindst 10.
000 menes at være dræbt i krigen, men tallet kan være langt højere, da ingen har det fulde overblik.
•FN betegner situationen i Yemen som den største humanitære katastrofe i verden netop nu.
FacebookTwitterKopier linkEmner:António Guterres (politiker)|Jamal Khashoggi (journalist)|Saudi-Arabien|Yemen|Krige og væbnede konflikter




https://www.dr.dk/nyheder/udland/strasbourg-mistaenkt-gerningsmand-draebt-af-politiet

Skyderi i StrasbourgSe temaUdlandStrasbourg: Mistænkt gerningsmand dræbt af politietDen eftersøgte for Strasbourg-angreb er blevet dræbt i en skudveksling, oplyser fransk politi.
Fransk politi i Strasbourg, hvor den mistænkte gerningsmand bag skudangrebet, Cherif Chekatt, meldes dræbt.
Af Thomas Prakash13.
dec.
2018 kl.
22.
06 | opdateret 13.
dec.
2018 kl.
22.
47Bemærk: artiklen er mere end 30 dage gammelLæs opPolitiet i den franske by Strasbourg oplyser, at den mistænkte bag tirsdagens skudangreb er blevet dræbt.
Det oplyser det franske politi på Twitter.
- Jagten er slut, hedder det blandt andet.
Den franske indenrigsminister bekræfter, at en mand, der svarer til signalementet på den eftersøgte er dræbt.
En patrulje på tre mand anråbte ved 21-tiden en mand, der svarede til signalementet.
Manden vendte sig og skød mod betjentene.
De skød tilbage og dræbte ham.
- Jeg er stolt af dem, siger indenrigsminister Christophe Castaner.
Dermed er en over 48 timer lang menneskejagt afsluttet.
Stak af efter skudduelDet var ved 20-tiden tirsdag aften, at en gerningsmand bevæbnet med en pistol og en kniv åbnede ild mod forbipasserende tæt på byens berømte julemarked.
Han ramte flere, inden han kom i skudduel med soldater fra Sentinelle-styrken.
Han blev lettere såret, men prajede en taxa, der kørte ham til bydelen Neudorf.
Siden har over 700 soldater deltaget i eftersøgnigen af den mistænkte, en 29-årig mand, der har flere domme og fængelsstraffe på sit cv.
Indenrigsminister Christophe Castaner oplyste tidligere på et pressemøde, at tre personer, der blev såret under angrebet, er blevet udskrevet, mens tre personer endnu er i kritisk tilstand.
Bortset fra gerningsmanden er der indtil videre tre dræbte.
Den franske anklagemyndighed har valgt at efterforske sagen om terror.
Ifølge vidner råbte gerningsmanden "Allah er stor" i forbindelse med angrebet.
Den mistænkte Cherif C.
stod i forvejen på en observationsliste, da han under sin fængselsafsoning gav udtryk for religiøs ekstremisme.
Læs også:Fransk politi efterlyser 29-årig med billede: Han er farlig - forsøg ikke selv at pågribe hamBorgmester lykønsker politietSamme dag, som angrebet fik sted, ransagede politiet hans bopæl i forbindelse med en sag om røveri og drabsforsøg, men Cherfi C.
var ikke hjemme.
Til gengæld fandt politiet sprængstoffer.
Borgmesteren i Strasbourg glæder sig over, at dramaet nu er slut.
- Jeg vil gerne lykønske de politistyrker, der har gjort denne afslutning mulig, siger borgmesteren, Roland Ries, ifølge Le Figaro.
Han traf tidligere på dagen beslutningen om at genåbne byens julemarked for ikke at lade frygten vinde.
FacebookTwitterKopier linkEmner:Strasbourg|Politi|Kriminalitet|Anklagemyndigheden|Le Figaro




https://www.dr.dk/nyheder/indland/aegtepar-paa-plejehjem-betaler-knap-20000-kroner-i-husleje-det-er-dyrt-blive-gammel

IndlandÆgtepar på plejehjem betaler knap 20.
000 kroner i husleje: Det er dyrt at blive gammel Huslejen er så høj, at formuen hastigt forsvinder, fortæller Tage Sejling, der bor i en kommune med dyre plejeboliger.
Grafik: Signe Heiredal, DRAf Kåre Kildall Rysgaard13.
dec.
2018 kl.
18.
21Bemærk: artiklen er mere end 30 dage gammelLæs op- Der er dyrt at blive gammel, udbryder Tage Sejling på 92 år, som bor på Kildemarksvej i Næstved.
Han har sin egen plejebolig.
Konen, som er dement, har også sin bolig på Kildemarksvej.
Parret kan ikke længere bo sammen på grund af konens demens, så de betaler dobbelt husleje.
Læs også:Nye ældreboliger skyder op: Pensionister betaler 900 millioner kroner mere i huslejeTage Sejling betaler 9.
151 kroner hver måned, mens konen betaler 10.
060 plus vand og varme.
Selvom de får boligydelse, ender huslejen på omkring 11.
700 kroner i alt hver eneste måned.
- Det er ærgerligt, når man hele livet har sparet op, at det så skal gå på den her måde.
Det er ikke rimeligt, mener Tage Sejling.
Da ægteparret boede sammen, betalte de omkring 4.
000 kroner i måneden for deres fælles andelsbolig.
Tage Sejling  i stuen i Næstved.
Huslejen går ikke blot til lejligheden, men også de mange fællesarealer: fælleskøkken, sal og gangarealer.
Da der er store fællesarealer, bliver huslejen højere.
)Farvel til gamle og billigere ældreboligerI kommuner som Frederiksberg, Randers og Næstved er der kommet flere dyre og færre billige ældre- og plejeboliger, og også Aarhus har færre af de billigste boliger.
Det viser en aktindsigt, DR har sendt til kommuner med flest ældre.
Næstved, hvor Tage Sejling bor, har særligt mange plejeboliger, som koster over 9000 kroner per måned før boligsikring.
Hermed er ældreboligerne i Næstved markant dyrere end både på Frederiksberg og Aarhus ifølge DR's aktindsigt.
Læs også:Billige ældreboliger forsvinder: Det går ud over ældre, som i forvejen har for lidtNæstveds borgmester Carsten Rasmussen (S) mener, at huslejen hænger sammen med en høj standard.
- De ældre har det rigtigt godt og er glade for arealerne.
Tidligere var plejeboligerne med fælles bad og toilet, siger han.
Borgmesteren mener, at plejeboligerne er forholdsvise dyre, fordi der er store fællesarealer, som fællessal og fælleskøkkener i stedet for, at maden bliver lavet på et storkøkken.
Huslejen dækker også vaskemaskine og tørretumbler, vinduespudsning og gartner.
- Man kunne godt have tænkt på en lidt mere skrabet model, men gud-ske-lov får de fleste ældre boligydelse, siger borgmesteren.
Børnene arver mindreTage Sejling og hustruen får dog kun i begrænset omfang dækket deres huslejer af boligydelse.
En del af forklaringen er, at ældreboligerne er så store, at de ikke kan få støtte for alle kvadratmeter.
Tage Sejling mener, at kommunen burde have bygget boliger med billigere huslejer i stedet for at bygge så stort.
- Den bolig, jeg bor i, er alt for stor til mig, siger han og peger på, at den er opgjort til 100 kvadratmeter, fordi de regner fællesarealer med.
Selvom har ærgrer sig over den høje husleje, har han ikke måtte opgive ting som pensionist.
Når formuen skrumper, betyder det, at deres to børn arver mindre.
- Der bliver mindre tilovers, siger han.
FacebookTwitterKopier linkEmner:Carsten Rasmussen (politiker, Næstved)|Næstved|Boligøkonomi|Socialdemokraterne|Plejeboliger




https://www.dr.dk/sporten/svoemning/efter-massiv-kritik-verdensforbund-laver-ny-svoemmeserie

SvømningEfter massiv kritik: Verdensforbund laver ny svømmeserieFina, der er sagsøgt for at udnytte sit monopol mod privat liga, laver stævneserie med forhøjede præmiepenge.
Ungarske Katinka Hosszu, der her står med en medalje fra det igangværende kortbane-VM i Kina, er blandt de tre svømmere, der i weekenden sagsøgte Den Internationale Svømmeunion, Fina, for at udnytte sit monopol i svømmesporten.
13.
dec.
2018 kl.
18.
07Bemærk: artiklen er mere end 30 dage gammelLæs opDen Internationale Svømmeunion (Fina) lancerer i 2019 en ny svømmeserie for verdens bedste svømmere.
Den nye serie "Fina Champions Swim Series" vil byde på tre stævner fra marts til maj og få en samlet præmiesum på 25 millioner kroner.
Lanceringen kommer, efter at Fina er blevet sagsøgt af tre topsvømmere for at udnytte sit monopol til at tryne en privat svømmeliga.
Andre af sportens profiler har i den forbindelse kritiseret verdensforbundet.
Læs også:Medaljeregn over danske svømmere ved nordiske mesterskaberNu lancerer Fina selv noget, der minder om det, den private liga havde tænkt sig.
- Ved at skabe en ekstra turnering for eliten, laver Fina et sandt svømmeshow, siger Fina-præsident Julio Maglione i en udtalelse.
Finas plan er at invitere både verdens- og olympiske mestre samt verdensrekordholdere og andre toprangerede svømmere med til de nye stævner.
Samtidig skal der blot konkurreres på fire baner af gangen i den nye stævneserie.
Den samlede præmiesum på 3,9 millioner dollar svarende til 25,6 millioner kroner er næsten det dobbelte af præmiesummen ved det igangværende kortbane-VM i Kina.
Her er Fina også arrangør.
Læs også:Canadier stopper som dansk svømmelandstræner: 'Vil tættere på familien'I weekenden sagsøgte tre svømmere - ungarske Katinka Hosszu og amerikanerne Tom Shields og Michael Andrews - Fina for at udnytte sit monopol, efter at privatligaen International Swimming League (ISL) tidligere på året havde lanceret en ny liga uden om Fina.
Fina truede svømmere med sanktioner, hvis de stillede op, og ISL aflyste senere det første stævne i Torino.
ISL's intentioner er at forhøje præmiepengene i svømmesporten og inddrage atleterne endnu mere end Fina.
/ritzau/APFacebookTwitterKopier link




https://www.dr.dk/nyheder/indland/danmarks-storste-landvindmollepark-far-gront-lys

IndlandDanmarks største landvindmøllepark får grønt lysAalborg og Vesthimmerland vil i fremtiden lægge grund til 36 vindmøller på land.
Der står allerede syv vindmøller i Vesthimmerland Kommune og seks i Aalborg Kommune ved Nørrekær Enge.
(Arkivfoto) 13.
dec.
2018 kl.
18.
04Bemærk: artiklen er mere end 30 dage gammelLæs op36 nye, store vindmøller vil snart ændre billedet af Nørrekær Enge ved Limfjorden, som ligger hen over kommunegrænsen imellem Aalborg og Vesthimmerland Kommune.
Byrådene i de to kommuner har torsdag vedtaget planerne.
Dermed er der ifølge kommunerne banet vej for Danmarks største landvindmøllepark.
Det skriver By- og Landskabsforvaltningen i Aalborg i en pressemeddelelse.
Planerne drejer sig om 36 nye vindmøller på op til 150 meters højde.
I forvejen står der 13 vindmøller i området.
De nye vil blive opstillet af producenten Vattenfall.
Borgerne har været medRådmand i By- og Landskabsforvaltningen i Aalborg Kommune Hans Henriksen er meget tilfreds med beslutningen.
- Der har været en meget høj grad af borgerinvolvering, og projektet sætter nye standarder for lokalt medejerskab og lokal forankring, siger han i pressemeddelelsen.
Læs også:Private vil eje vindmøllepark og tjene penge til byenOgså i Vesthimmerland er der politisk glæde ved planerne.
Borgmesteren i kommunen, Per Bach Laursen, siger, at projektet har været ventetiden værd.
- Med maksimal folkelig opbakning fra lokalområdet og et forbilledligt samarbejde med Aalborg Kommune, Nørrekær Enge Vindmølleforening og Vattenfall, sætter vi nu nye standarder i bestræbelserne for at sikre os en grøn omstilling, siger han i pressemeddelelsen.
/ritzau/FacebookTwitterKopier linkEmner:Vattenfall|Jylland|Aalborg Kommune|Vindkraft|Per Bach Laursen (politiker)




https://www.dr.dk/nyheder/politik/indlandsisen-er-doedsdoemt-her-er-politikernes-loesninger

PolitikIndlandsisen er dødsdømt: Her er politikernes løsningerSelv hvis vi begrænser vores CO2-udledning nu, mister vi stadig indlandsisen i Grønland, konkluderer ny rapport.
Indlandsisens tipping point, punktet hvor indlandsisen smelter om sommeren uden at vokse igen om vinteren, er tættere på, end vi før troede, viser nye beregninger.
Af Kevin Ahrens13.
dec.
2018 kl.
18.
18Bemærk: artiklen er mere end 30 dage gammelLæs opDet er ikke ligefrem opløftende læsning.
Men man har læst det før:Klimaforandringer har konsekvenser, og vi kommer til at mærke dem på egen krop, før vi måske troede.
Ny forskning viser, at Grønlands indlandsis ikke står til at redde - selv hvis vi overholder målsætningen i Paris-aftalen.
Læs også:Verdenskendt klimaforsker: Indlandsisen er dødsdømt, uanset hvad vi gørHvis det holder stik, betyder det stigende havniveau, mere stationært klima, som betyder flere somre med tørke som i år, men det kan også betyde længere perioder med koldere vejr.
Og så stiger temperaturer generelt, hvilket betyder, at økosystemet især i havene udfordres og kan jage fisk på flugt.
Det er umuligt at forudsige, hvor hurtigt Arktis smelter, og hvor meget havet kommer til stige, men det står klart, at der skal gøres noget.
Men hvad?
Det har vi spurgt alle Folketingets klimaordførere om og givet dem 300 ord til at forklare:AlternativetRasmus Nordqvist, klimaordfører, AlternativetRasmus Nordqvist Udmeldinger er jo endnu en en kærkommen lejlighed til huske på, at målet i Paris-aftalen er 1,5 grad, og at der er brug for at handle på det.
Vi ved fra IPCC-rapporten fra oktober, at vi kan nå det mål.
Alt, det kræver, er blot, at vi gør, hvad vi aldrig har gjort før.
For hver ny melding, der kommer i forhold til klimakrisen, kan vi vælge at gå to veje: Enten at sige vi allerede gør noget, eller bruge det til at sætte turbo på handlingerne, der skal til.
Og det er i den grad det sidste, der er brug for.
Derfor bør alle lande komme i gang med en reel omstilling - en omstilling af det helt overordnede system, så vi bliver fossilfrie og her er Alternativets mål, at det skal ske inden 2035.
Det skal være en omstilling, der går hurtigt i forhold til energi, transport og fødevareproduktion.
Og ikke mindst sætter gang i afvikling af olie- og gasproduktionen.
Her kan Danmark gå i gang med en afvikling af produktionen i Nordsøen, så den er afviklet i løbet af de næste 10 år.
Dansk FolkepartiMikkel Dencker, klimaordfører, Dansk FolkepartiMikkel Dencker, Dansk Folkeparti.
Det vil være en katastrofe, hvis al indlandsisen smelter, når der er tale om så store mængder smeltevand, som ender i havet.
Med de vandstandsstigninger, det vil give, vil der være tale om en katastrofe.
Løsningen på klimaproblemerne ligger globalt, så det er dér, indsatsen skal gøres, først og fremmest gennem internationale klimaaftaler.
Selvfølgelig skal vi i Danmark løfte vores del af indsatsen, og det, er jeg også sikker på, vil ske med den meget brede enighed, der er om klimapolitikken i Folketinget.
EnhedslistenSøren Egge Rasmussen, klimaordfører, EnhedslistenSoren Egge Rasmussen Hver gang, der kommer ny klimaforskning, bliver det mere og mere tydeligt, at vi har kurs direkte mod afgrunden, og at afgrunden er tættere på, end vi troede.
Jeg ville ønske, at jeg kunne tro på, at det vil få regeringen og verdens ledere til at vågne op, men det virker som om, at de er fuldstændig resistente over for fakta og forskning.
Forskere har siden halvfemserne råbt vagt i gevær, men alligevel sker der ikke nok.
Der er brug for, at verdensbefolkningen – inklusiv den danske – kræver en helt ny kurs og stemmer grønt hver eneste gang.
Den forblændende jagt på vækst skal erstattes af modet til at tage de svære, men rigtige, valg.
Jason Box’ resultater viser, at der stadig er en lille chance for, at vi kan redde indlandsisen, og vi skylder de fremtidige generationer at gøre forsøget.
Alt andet vil være en skamplet uden lige på vores generation og i særlig grad på os som politikere.
Vi skal have Danmark tilbage som et grønt foregangsland, der kan vise vejen internationalt.
Regeringen vil godt sige pæne ord, men ifølge dens egne rådgivere reducerer den klimaindsatsen til en fjerdedel af, hvad den har været i dette årti.
Det er håbløst.
I stedet er der brug for at øge både målsætningerne og indsatsen.
Hvis vi skal redde indlandsisen og forhindre katastrofale klimaforandringer, der vil drive hundreder af millioner på flugt, kan omstillingen ikke vente på flere kommissioner.
Danmark skal være CO2-neutralt allerede i 2040.
Det kræver, at vi forbyder alle nye fossilbiler – inklusiv hybrider – fra 2025, at vi tvinger de store, forurenende virksomheder til at betale for deres CO2-udledninger og til at omlægge til CO2-neutral produktion.
Og så skal vi pinedød have taget fat på landbruget.
Der skal være langt færre grise og køer og langt mere skov og natur.
Det Konservative FolkepartiErik Lund, klimaordfører, Det Konservative FolkepartiErik Lund (© folketinget)Det er virkelig alvorligt, når en forsker kommer med sådan en melding.
Vi har kun én jord at bo på, og derfor er det netop vigtigt, at vi sørger for at finde ansvarlige løsninger på problemerne.
Vi var som det første borgerlige parti ude med idéen om, at forbyde salg af benzin- og dieselbiler fra 2030, hvilket vil være et godt skridt på vejen.
Derudover vil elbiler fra 1.
januar være afgiftsfri op til en nypris på 400.
000 kroner, hvilket vil gøre det attraktivt for mange danskere, at skifte til en grøn bil.
Generelt skal transportsektoren skubbes i en grønnere retning, hvilket vil gavne både klimaet og folkesundheden.
Vi har derudover med det nye energiforlig sikret udbud af tre nye vindmølleparker, der skal være med til at sikre, at 55 procent af Danmarks energiforbrug er CO2-neutralt i 2030.
Med energiforliget afsatte vi yderligere 1 milliard kr.
til klimaforskning, således at vi fra statens side hjælper med at sikre grobund for opdagelsen af nye, gode redskaber til at reducere vores udslip med.
Det er også vigtigt at pointere, at Danmark er meget fremme i skoene, når det kommer til den grønne omstilling, og at det er vigtigt, at vi får lande som USA, Kina og Rusland med på vognen.
Derfor skal vi fra Danmarks side gøre vores for at binde de store lande op på bindende klimaaftaler, og samtidig gøre vores for, at vi har danske virksomheder, der kan levere grønne løsninger til hele verden.
Med finansloven for 2019 vil vi sætte yderligere 1,1 milliard kroner af i de kommende år til kystbeskyttelse, for det er også vigtigt, at vi kan beskytte os selv og være klar mod voldsommere vejr og havstigninger.
Radikale VenstreIda Auken, klimaordfører, Radikale VenstreIda Auken Det er en katastrofal nyhed.
Det er en af de beskeder, man har gruet for at få.
Der har været en risiko i mange år, og nu sker alt det, vi har talt om i 15-20 år.
Det er ufatteligt at stå i det nu - alt det, man har kæmpet for at undgå.
Nu kan vi kan se konsekvenserne meget tydeligt.
Der skal ske forandringer på meget stor skala.
Forandringer tror man ikke på, før man har gjort det og tænker: ”Var det ikke værre end det".
Og sådan er det også med klimaet.
Vi skal lægge om til vedvarende energi, vi skal bruge el til transport og vi skal ændre på landbruget.
Men vi skal også kigge på, hvordan man trækker CO2 ud af luften.
Både med træer og i landbruget, men også hvor vi kigger på at gøre det syntetisk.
Ellers får vi for voldsomme problemer, og det bliver svært at se en stabil fremtid for vores børn og børnebørn.
SocialdemokratietJens Joel, klimaordfører, SocialdemokratietJens Joel, Socialdemokratiet.
De dystre udsigter for indlandsisen er ekstremt skræmmende.
Den voldsomme afsmeltning, som foregår i disse år, burde være et ”wake up call” for selv de mest forbenede klimafornægtere, og ingen ansvarlige politikere kan længere ryste klimakrisens alvor af sig.
Forskernes resultater skriver sig ind i rækken af ekstremt alvorlige forskningsrapporter, vi har modtaget de seneste år, og de sætter en tyk streg under, hvilke alvorlige ændringer, som klimaforandringerne medfører.
Allerede med den udvikling, vi kender nu, vil vores verden blive en anden.
Det ville være dybt uansvarligt at sidde disse advarsler fra verdens førende forskere overhørig.
Samtidig siger videnskaben klart, at der er stor forskel på en temperaturstigning på 1,5 og 2 grader.
Blot en halv grad er afgørende for konsekvenserne, og vi skal handle nu.
For det første skal vi skrue op for tempoet i omstillingen.
Derfor foreslår Socialdemokratiet, at vi udfaser de fossile brændsler herhjemme hurtigere, end det hidtil har været aftalt, og hurtigere end regeringen lægger op til.
For det andet skal klimaindsatsen omfatte alle sektorer.
Det er ekstremt problematisk, at regeringen i deres nye klimaudspil holder hånden over landbruget og fuldstændig har droppet indsatsen for at spare på energien i vores bygninger, hvor vi bruger 40 procent af vores energi.
Og for det tredje er der brug for større internationalt lederskab.
Socialdemokratiet foreslår en ny ”Fremtidsfond” på 20 mia.
kr.
som Danmark investerer i de endnu ukendte løsninger, der skal give svar på klimakrisen.
Socialdemokratiet vil sikre, at Danmark igen bliver en grøn stormagt, så vi både i EU og på globalt plan kan gå foran med det gode eksempel og igen kæmpe side om side med de mest ambitiøse lande for at hæve klimaindsatsen de kommende år.
Socialistisk FolkepartiPia Olsen Dyhr, klimaordfører og partiformand, Socialistisk FolkepartiPia Olsen Dyhr Det burde få selv den mest faktaresistente kulbaron til at vågne op, når vi hører, at indlandsisen kommer til at forsvinde fuldstændig.
Desværre er der mange faktaresistente typer her i Polen, hvor jeg lige nu er til klimatopmøde.
Her ser vi, at USA arbejder mod FN’s klimarapporter, og når selv vores egen regering fra et af verdens rigeste og mest grønne lande ikke rigtig tager klimaproblemerne alvorligt, så er vi ilde stedt.
Når vækkeuret efterhånden ringer hver anden dag, er det altså på tide at vågne op.
Det er klart, at Danmark alene ikke kan redde indlandsisen, men vi kan gøre meget mere, end vi gør.
Der er brug for en seriøs indsats for at få folk til droppe fossilbilerne og vælge elbiler – ikke bare en uforpligtende og luftig vision fra statsministerens side om 1 millioner elbiler på vejene i 2030, som regeringen ikke engang selv vil skrive ind i en aftale.
SF har fremlagt en konkret plan for hurtig omstilling til el (og biogas) i transportsektoren.
Den skal gennemføres.
Og så skal landbruget, som i dag står for næsten en tredjedel af vores klimaforurening, i gang med en seriøs grøn omstilling.
VenstreThomas Danielsen, Energi- og klimaordfører, VenstreThomas Danielsen Det er endnu en bedrøvelig rapport.
Jeg har besøgt det område, der er undersøgt, så det påvirker jo en.
Det, der påvirker en, er dels det seriøse arbejde, forskerne har lavet.
Men det er ikke et grønlandsk problem.
Det er hele verdens problem.
Når andre lande kigger på Danmark, så synes de, vi har en speciel klimadebat, fordi vi er i top blandt de mest ambitiøse, og de kan ikke rigtig se forskel på de forskellige partier.
Ja, der er interne slåskampe omkring, om man skal lave ambitionsniveau på den ene procentsats eller den anden.
Alle kampene er fine nok, men det vigtige er det internationale udsyn, hvor vi kan flytte noget.
Derfor er klimatopmødet COP24 nu utrolig vigtigt, for der bliver lavet klimaaftaler.
Det er ikke så interessant for indlandsisen, hvad vi gør, men om vi kan lave forpligtende aftaler med andre lande.
Så batter det noget.
Men uanset hvor glade vi er for aftalerne, også fra COP’en, så er det ikke nok.
Vi skal op på en anden klinge.
Derfor har vi også lavet en klimaambassadør, fordi vi har brug for flere internationale klimaaftaler.
Liberal Alliance takkede nej til at medvirke i artiklen.
FacebookTwitterKopier linkEmner:Grønland|Miljøpolitik|Klimaændringer|Videnskab|Paris




https://www.dr.dk/nyheder/indland/politidirektor-vi-kan-have-begaet-fejl-i-voldtaegtssag

IndlandPolitidirektør: Vi kan have begået fejl i voldtægtssagDer kan være sket procedurefejl i sag om voldtægtsdømt ukrainer, lyder det fra direktør i Østjyllands Politi.
Sagen behandles i øjeblikket af Veste Landsret.
13.
dec.
2018 kl.
17.
15Bemærk: artiklen er mere end 30 dage gammelLæs opDer er sandsynligvis begået procedurefejl i Østjyllands Politis efterforskning af en voldtægtssag, som i øjeblikket behandles af Vestre Landsret.
Det siger politidirektør Helle Kyndesen, Østjyllands Politi.
- Det er en sag, der kommer meget bag på os, og som vi tager meget alvorligt, siger politidirektøren i en pressemeddelelse.
- Det ser ud til, at der er sket ting, der bestemt ikke er i overensstemmelse med den måde, vi normalt efterforsker straffesager på.
- Nu vil vi lade Den Uafhængige Politiklagemyndighed efterforske sagen færdig, inden vi konkluderer yderligere, siger Helle Kyndesen.
Det ser ud til, at der er sket ting, der bestemt ikke er i overensstemmelse med den måde, vi normalt efterforsker straffesager på.
Politidirektør i Østjyllands Politi, Helle KyndesenStrid med instruksMeldingen kommer, efter at forsvarsadvokat Jan Schneider torsdag har krævet, at en dom på otte års fængsel ophæves og behandles på ny.
Forsvarsadvokaten har fremlagt dokumentation for, at en efterforsker fra Østjyllands Politi har fremsendt afhøringsrapporter til vidner.
Det er i strid med en instruks fra Rigsadvokaten.
Desuden har en tolk, som politiet benyttede under sagen, ifølge forsvarsadvokaten spillet en aktiv rolle i efterforskningen.
- Tolken har reelt ikke fungeret som tolk, men som medefterforsker i sagen, sagde Jan Schneider torsdag formiddag i Vestre Landsret.
Efterforskeren bad angiveligt tolken om at indhente bankoplysninger - noget der normalt kræver et tilsagn eller en kendelse fra en dommer.
I en e-mail til tolken skrev han endvidere: "Jeg har omskrevet lidt af din supergode beretning.
Er du enig, slutter du bare af med din underskrift".
I en anden e-mail kalder han tolken for "agent 007 på prøve".
Vil se på behov for yderligere vejledningØstjyllands Politi vil nu undersøge, om der er brug for generelle tiltag for at undgå lignende sager.
- Borgerne må ikke være i tvivl om, at vi overholder reglerne og behandler alle sager korrekt.
- Så det er klart, at denne sag får os til at se på, om der eventuelt er behov for at vejlede vores medarbejdere yderligere, siger Helle Kyndesen.
Den 35-årige ukrainske mand blev i sommer dømt for tre tilfælde af voldtægt, vidnetrusler, afpresning og tyverier.
Ud over fængsel i otte år blev han udvist for bestandigt.
Han har nægtet sig skyldig i anklagerne og anket dommen til frifindelse.
Senioranklager Rikke Holm Simonsen fra Statsadvokaten i Viborg erkendte i sin procedure torsdag, at der er begået fejl i sagen.
Men det ændrer ifølge anklageren ikke på, at de afgivne vidneforklaringer er troværdige.
Landsretten ventes at nå en afgørelse i sagen i næste uge.
/ritzau/FacebookTwitterKopier linkEmner:Østjyllands Politi|Jylland|Den Uafhængige Politiklagemyndighed|Politi|Domstole




https://www.dr.dk/nyheder/regionale/oestjylland/aarhus-universitetshospital-er-danmarks-bedste-paa-trods-af

ØstjyllandAarhus Universitetshospital er Danmarks bedste på trods af problematisk årEt år med flytning til Skejby, der har medført flere udfordringer, ændrer ikke ved, at hospitalet er landets bedste for 11.
gang.
Hospitalsledelsen besøger Neurokirurgisk Afdeling, der har vundet i specialet “Kræft i hjernen”.
(© Michael Harder)Af Flemming Nielsen og Emma Lichscheidt13.
dec.
2018 kl.
17.
52Bemærk: artiklen er mere end 30 dage gammelLæs opAarhus Universitetshospital er for 11.
gang blevet kåret som Danmarks bedste hospital af avisen Dagens Medicin.
Aarhus Universitetshospital har vundet i kategorien af universitetshospitaler, som omfatter de største hospitaler i Danmark.
I denne kategori vinder Aarhus Universitetshospital foran Rigshospitalet på andenpladsen, Odense Universitetshospital på tredjepladsen og Aalborg Universitetshospital på fjerdepladsen.
Det sker midt i en periode, hvor sygehusafdelingerne fra forskellige adresser i Aarhus er blevet samlet i Skejby i en stor hospitalsby på størrelse med Ribe.
En flytning, der ikke har været uden problemer for patienter og de næsten 10.
000 ansatte.
Det viser, at medarbejdere har både vilje og evne og lyst til at få hospitalet til at fungere ordentligt over for patienterne, også i svære tider.
Og det har været svære tider i 2018Poul Blaabjerg, hospitalsdirektør, AUHDet nye byggeri har blandt andet haft problemer med høj varme i sommerens hedebølge og udfordringer med hospitalets sterilcentral, der har givet aflyste operationer af flere omgange.
Alligevel ligger Aarhus Universitetshospital altså nummer ét i kategorien af store hospitaler – både når det drejer sig om behandlingskvalitet og patienttilfredshed.
Det glæder hospitalsdirektør Poul Blaabjerg.
Han mener, at kåringen vidner om en imponerende indsats fra et personale, der har været presset.
- Det viser, at medarbejdere har både vilje og evne og lyst til at få hospitalet til at fungere ordentligt over for patienterne, også i svære tider.
Og det har været svære tider i 2018, siger han.
"Vi har en solid faglighed på tværs"Kåringen af Aarhus Universitetshospital kommer på baggrund af analyser, som Dagens Medicin har foretaget af nationale data om kvaliteten af behandlingerne på landets sygehuse samt data fra Landsundersøgelsen for Patientoplevelser, hvor patienter over hele landet er blevet bedt om at svare på, hvor tilfredse de har været med deres besøg på hospitalet.
- Det er fantastisk at finde ud af, at vores robusthed fagligt og samarbejdsmæssigt er så god, som den er.
Vi har en rigtig god og solid faglighed på tværs af hospitalet, siger hospitalsdirektøren.
Danmarks bedste mellemstore hospital ligger i Viborg, mens Danmarks bedste mindre hospital ligger i Silkeborg.
Bedst på 10 behandlingsområderAarhus Universitetshospital har vundet 1.
pladsen inden for følgende 10 behandlingsområder:•Geriatri (sygdomme hos ældre mennesker)•Hjertesvigt•Hul i mavesækken (perforeret ulcus)•Kræft i hjernen•Sarkom (kræft, som udgår fra bindevæv og knogler)•Melanom (patologi)•Rygsøjlegigt•Lungekræft (kirurgi)•Blærekræft (kirurgi)•Testikelkræft (kirurgi)FacebookTwitterKopier linkEmner:Aarhus Universitetshospital|Hospitaler|Aarhus|Dagens Medicin|Kræft




https://www.dr.dk/nyheder/regionale/nordjylland/kan-du-heller-ikke-naa-laese-underteksterne-dansk-app-hjaelper-dig-fra

NordjyllandKan du heller ikke nå at læse underteksterne?
Dansk app hjælper dig fra biografsædet25 biografer landet over tilbyder nu hjælp til at få underteksterne læst op.
15-årige Lasse Krogh fra Hobro Efterskole er glad for, at der nu findes en app, der kan hjælpe med at læse underteksterne i biografen højt.
Af Klaus Videbæk13.
dec.
2018 kl.
17.
30Bemærk: artiklen er mere end 30 dage gammelLæs opDet skal være en god oplevelse at gå i biografen.
Men - hvis man ikke kan nå at læse underteksterne, inden de er væk, så går lidt af fornøjelsen af det.
Derfor har flere biografer landet over nu taget en særlig app i brug, som hjælper dig ved at læse teksterne højt, mens de popper op på skærmen.
Og det er en god nyhed, siger 15-årige Lasse Krogh, der i dag fik mulighed for at prøve app'en i Filmteatret i Hobro sammen med kammeraterne fra Hobro Efterskole.
- Det er sjovt at gå i biografen.
Det synes alle vel.
Men det er træls, hvis man ikke kan nå at få læst underteksterne, så man sakker bagud, siger han.
Læs også:Skærmlæserguide til DR: sådan finder du oplæste undertekster på computerenApp'en hedder SubReader, og den fungerer ved, at man med sin smartphone scanner en QR-kode (en slags stregkode) ved indgangen til biografsalen.
Herefter kan man via et headset få læst teksten op præcist, når den dukker op på lærredet.
Dermed slipper man for at skulle spørge sidemanden, hvad der bliver sagt.
- Nogle gange kan jeg godt finde på at sidde og spørge 'Hvad siger de?
Hvad siger de?
', hvis der sker ét eller andet spændende, eller når folk griner.
Så sidder man lidt og tænker, at man ikke forstod det sjove i det, siger Lasse Krogh.
Biografer med oplæsning af underteksterAars Teater Bio, Brørup Bio, Bio Bernhard (Præstø), Bio Langeland, Biohuset Lemvig, Byens Bio (Jelling), Biografen Stege, Biohuset Galten, Fjerritslev Kino, Kino Grenaa, Kulturbiografen Holbæk, Kino Nibe, Kulturhuset Vig Bio, Kulturhuset Skanderborg, Kino Ro’s Torv (Roskilde), Kinorevuen (Skørping), Palads Teatret (Frederikshavn), Toftlund Biograf, Ikast Biograf, Rødding Bio, Ry Biograf, Solrød Biograf, Valby Kino, Victoria Teatret (Sorø).
Kilde: Subreader.
dkI alt 25 biografer har indtil videre taget app’en i brug, og det gælder også flere af de større streamingtjenester som HBO, Viaplay og Netflix.
Håber på flere gæster i de bløde stoleI Hobro bliver app'en i første omgang testet, men næstformand for Filmteatret, Klaus Elm, glæder sig til at kunne tilbyde oplevelsen til alle biografgængere.
- Vi håber på at få flere i biografen, og at flere får en god oplevelse.
Også dem, der har været lidt beklemt ved det tidligere, siger han.
Klaus Elm fortæller, at biografen får flere henvendelser fra folk, der har svært ved at følge med, når de ser en udenlandsk film.
Anbefalingen lyder, at man sætter en hørebøf i det ene øre og lader biograflyden strømme ind gennem det andet.
- Men man kan sagtens have dem i begge ører, for der er så meget knald på lyden i biografen, siger han.
SubReader er udviklet af fire danske gymnasiedrenge, der i 2016 vandt EM i Entreprenørskab for deres opfindelse.
Ifølge Nota vurderes det, at omkring 6,5 procent af befolkningen er ordblinde.
FacebookTwitterKopier linkEmner:Oplevelsesbranchen|Forlystelser|Hobro|HBO|Netflix




https://www.dr.dk/nyheder/regionale/bornholm/bornholmske-naturfredere-kaempede-fredning-og-vandt

BornholmBornholmske naturfredere kæmpede for fredning og vandtDanmarks Naturfredningsforening fik Madsebakke fredet for syv år siden.
Madsebakke blev indstillet til fredning af Danmarks Naturfredningsforening tilbage i 2006.
Efter fem års tovtrækkeri mellem foreningen og myndighederne blev området fredet i 2011.
Af Morten Søgård Volff13.
dec.
2018 kl.
17.
00Bemærk: artiklen er mere end 30 dage gammelLæs opHvis man i dag tager forbi området mellem Hammersholm og Allinge på Bornholm, går der ikke lang tid, før skosålerne støder på noget helt specielt.
Her ligger Madsebakke, og i lige dette område ridsede og bankede bronzealderens mennesker symboler og motiver ind i klipperne for at viderebringe deres historie og opfattelse af verden.
Dele af området blev fredet i løbet af det seneste århundrede, men i 2006 indstillede Danmarks Naturfredningsforening Bornholm på egen hånd en udvidelse af fredningsområdet, så både den bevaringsværdige natur og helleristningerne kunne ligge der uforstyrret.
En af de mange helleristninger, som er ristet ind i klippen ved Madsebakke.
Men står det til Dansk Folkeparti, skal Naturfredningsforeningen ikke længere have ret til at indstille områder af den danske natur til fredning på eget initiativ.
DF foreslår, at flere grønne organisationer skal have ret til at rejse fredningssager, men de skal til gengæld indstille fredningssagerne sammen med staten eller kommunen.
Et forslag som nu bakkes op af Liberal Alliance, og de øvrige regeringspartier er heller ikke afvisende.
Læs også:Blå partier vil sløjfe Staunings 80 år gamle naturfredningDet er problematisk, mener Jørgen Butzbach, der fra 1989 og frem til 2015 var formand for Danmarks Naturfredningsforening på Bornholm.
For foreningens indstilling var en afgørende brik i kampen om at få fredet Madsebakke dengang.
- Hvis vi ikke havde ret til at indstille området, havde det været et sommerhusområde i dag, siger han til DR P4 Bornholm.
Erstatningskrav på 40 milioner kronerTidligere havde entreprenør Hans Bech sammen med tre andre samarbejdspartnere fået godkendt en lokalplan fra Regionskommunen, der skulle gøre det muligt at opføre over 100 sommerhuse i området på Nordbornholm.
Men Naturfredningsforeningens indstilling og den efterfølgende fredning af området betød, at Hans Bech og kompagni måtte skrinlægge sommerhusprojektet.
I stedet rejste de et erstatningskrav rettet mod både kommune og stat på i alt 40 millioner kroner.
Det fik de seks millioner kroner ud af, som de også endte med at betale skat af.
Hans Bech er ikke i tvivl om, at hvis DF's lovforslag havde været gældende i 2006, så havde projektet fået grønt lys i dag.
- Der lå en lokalplan der i forvejen, så kommunen havde jo sagt ja, og derfor ville det have været svært at få dem til at godkende en fredning sammen med Danmarks Naturfredningsforening.
Fredningens kampDa Danmarks Naturfredningsforening Bornholm rejste fredningssagen om Madsebakke i 2006 blev det i første omgang afvist af Fredningsnævnet.
Afvisningen skyldtes, en række lodsejere, som havde rejst et erstatningskrav på 40 millioner kroner, fordi de ikke kunne bygge sommerhuse i området på grund af fredningen.
Men Danmarks Naturfredningsforening klagede over afgørelsen til Natur- og Miljøklagenævnet, og i 2009 afgjorde klagenævnet, at helleristningerne er så vigtige, at området skulle fredes.
Denne afgørelse valgte Naturstyrelsen at anke året efter, da de - ligesom Fredningsnævnet - mente, at erstatningskravet var alt for højt, og desuden mente styrelsen, at området ikke var bevaringsværdigt.
Natur- og Miljøklagenævnet stadfæstede dog afgørelsen i 2011.
Jørgen Butzbach tvivler også på, at Bornholms Regionskommune og den danske stat faktisk ville have været med til at rejse fredningssagen, som Dansk Folkeparti lægger op til med sit forslag.
- Det koster penge for myndighederne at gå ind i en fredningssag, da det kan være, at der skal betales store erstatningssummer, og så kan en kommune have interesser.
Eksempelvis hvis den ønsker flere sommerhuse, siger den tidligere formand.
Derudover kan der være erhvervsmæssige interesser i at få bestemte virksomheder til at lægge sig i et område, og derfor frygter Jørgen Butzbach, at myndighederne vil tilgodese virksomhederne frem for planterne, dyrene og historiske fund.
Fortidens skatteMadsebakke har vist sig at byde på en masse arkæologiske opdagelser, siden området blev fredet for syv år siden.
Arkæologer fra Bornholms Museum fandt så sent som sidste år flere helleristninger, der blandt andet forestillede bronzealderens skibe.
Opdagelsen var så usædvanlig, at Slots- og Kulturstyrelsen placerede helleristningerne, som et af årets 10 vigtigste fund i landet i 2017.
En arkæolog fra Bornholms Museum er på udkig efter fortidens skatte ved Madsebakke.
Den tidligere formand for Danmarks Naturfredningsforening Bornholm Jørgen Butzbach mener, at det ikke kunne have ladet sig gøre, hvis området ikke var blevet fredet.
Den tidligere formand for Danmarks Naturfredningsforening på Bornholm er sikker på, at naturforeningens indstilling har gjort det muligt for arkæologerne at finde frem til fortidens skatte ved Madsebakke.
- Arkæologerne havde jo ikke fundet de helleristninger, som lå gemt i området, hvis der havde været sommerhuse i dag, siger han.
Det er dog ikke en opfattelse, Hans Bech deler.
Han er overbevist om, at man sagtens kunne bevare de historiske fund og samtidig bygge sommerhuse.
Han påpeger, at der ligger en fortidsbeskyttelseslinje i den gældende lovgivning, som sørger for, at fortidens skatte ikke forstyrres af eksempelvis byggerier.
Disse beskyttelseszoner havde derfor stadig været der, hvis håndværkere og gravemaskiner lagde turen forbi Madsebakke.
- Vi var jo aldrig kommet til at bygge i de zoner, så efter min opfattelse havde man ikke genereret de områder overhovedet, siger entreprenøren.
FacebookTwitterKopier linkEmner:Bornholm|Danmarks Naturfredningsforening|Dansk Folkeparti|Historie|Naturbeskyttelse




https://www.dr.dk/nyheder/kultur/film/anmelder-overrasket-over-ny-dansk-film-vanvittig-ide-men-det-virker

Film og serierAnmelder overrasket over ny dansk film: Vanvittig idé - men det virker!
Kan man lave en vellykket film om en gammel, dansk konge, der udelukkende foregår i en karet?
Ja, mener filmanmelder og roser den aktuelle 'Christian IV - Den sidste rejse'.
Baard Owe spiller hovedrollen i 'Christian IV - Den sidste rejse', der er instruktør Kasper Kalles debutfilm.
Af Per Juul Carlsen13.
dec.
2018 kl.
17.
02Bemærk: artiklen er mere end 30 dage gammelLæs opHan fik mere end 20 børn.
Han opførte Rundetårn, Christianshavn, Rosenborg Slot og Børsen.
Og med 59 år er han den danske konge, der har siddet længst på tronen.
Men uanset hvor karismatisk en konge, Christian den IV var, havde han også ondt et sted, hvor alle vi andre almindelige typer kan have store smerter; i kærligheden.
Den 28.
februar 1648 kørte den syge konge en sidste tur mod Rosenborg Slot, og undervejs sendte han bud efter sin eks-kone, Kirsten Munk, for at tale med hende en sidste gang.
'Christian IV - Den sidste rejse'Instruktør: Kasper KalleMedvirkende: Baard Owe, Karen-Lise Mynster, Rudi Køhnke, Rosalinde MynsterPremiere: 13.
decemberMåske ville han rase ud.
Måske forsone sig med hende.
Det ved ingen.
Kirsten Munk nåede ikke frem, inden kongen døde.
Men man kan jo altid fundere og spekulere over kongens planer, og det er lige præcis, hvad manuskriptforfatter Trine Appel og instruktør Kasper Kalle gør i filmen 'Christian IV - Den sidste rejse'.
Det er der kommet en forunderlig, lille historisk film ud af.
Ikke mindst af tre grunde, som jeg fremhæver herunder.
1Springer elegant i tid og tilstand'Christian IV - Den sidste rejse' foregår udelukkende i en karet.
Her ses de to hovedrolleindehavere Karen-Lise Mynster (Kirsten Munk) og Baard Owe (Christian IV).
I modsætning til typiske historiske film, der skal have alle de store vigtige begivenheder med, koncentrerer 'Christian IV – Den sidste rejse' sig udelukkende om turen i kongens karet.
Man ser kongen gå ind i kareten.
Og ud igen.
Og undervejs kigger kameraet ud over havet.
Resten af filmen sidder kongen i kareten sammen med skiftende rejsefæller.
Trine Appel og Kasper Kalle springer nemlig i tid og tilstand, mens kongen hallucinerer og drømmer og fantaserer med inspiration fra den gang stærke tobak, han får for at dulme sine smerter.
Det ene øjeblik forestiller han sig, at han sidder over for den unge Kirsten, han forelskede sig i.
Det næste øjeblik skændes han med den gamle Kirsten.
Og indimellem er Rhingreven, som Kirsten måske havde en affære med, også med i kareten.
Det lyder måske vanvittigt med en film, der udelukkende foregår i en karet.
Det er det ikke.
Takket være springene i tid og personer er 'Den sidste rejse' hele tiden i gang.
2Leger med historien - og de kvindelige formerRudi Køhnke og Rosalinde Mynster spiller de unge udgaver af henholdsvis Christian IV og Kirsten Munk.
Der findes uskrevne regler, hvad angår historiske film.
Hver gang en historisk dansk film får premiere, skal medierne spørge en ekspert, om filmen nu også er historisk korrekt.
Hvis ikke det er tilfældet, er der ballade.
Det går an at lave om på sproget.
Ellers er der jo ikke nogen, der fatter noget.
Skønhedsidealer må man også gerne pille ved.
Og man må vel også gerne optage digitalt.
Men så stopper tolerancen over for anakronismer også.
Alligevel kaster spillefilmdebutanten Kasper Kalle sig ud i diverse fiksfakserier med det historiske i 'Christian IV – Den sidste rejse'.
Ifølge Kasper Kalle lignede det dårligt teater, da filmholdet forsøgte at optage filmen i de udstyrsstykker, fine folk tøffede rundt i anno 1648.
Derfor skabte de noget simplere kluns.
Rosalinde Mynster, der spiller den unge Kirsten Munk, er for eksempel krøbet ned i nogle forunderlige kostumer, der får hende til at ligne en sexet nonne i en science fiction-film.
Eftersom Kirsten Munk levede op til 1600-tallets idealer om en stor og pæreformet krop, er der også taget friheder i den retning ved valget af slanke Rosalinde Mynster.
Det passer ikke ind i vore dages verdensopfattelse, at en konge forelsker sig en i kvinde på 80-90 kilo.
3Udfordrer med brug af 'upassende' musikRollen som Christian IV blev Baard Owes sidste rolle, inden han døde i november sidste år.
For et par år siden beskrev den historiske film 'Tordenskjold & Kold' krigshelten Peter Tordenskjold efter hans store meritter i krigene mod svenskerne i begyndelsen af 1700-tallet.
Han var en helt og blev hyldet som en rockstjerne.
Derfor brugte filmen bralrende rockmusik til at beskrive ham med, hvilket overhovedet ikke blev hyldet af de danske anmeldere.
Sådan kan man sgu ikke pille ved historien.
© drPer Juul CarlsenFilmtossen Per Juul Carlsen er vært for Filmland Podcast samt anmelder på P1 Eftermiddag.
Han er ikke meget for at tale om yndlingsfilm, men vil gerne vedgå, at hans liv blev formet af Monty Python, David Lynch, 'Rumrejsen år 2001', 'Blade Runner', talrige tegneserier og en helt igennem fortræffelig barndom i Randers.
Kasper Kalle forsøger noget tilsvarende i 'Den sidste rejse'.
Han illustrerer Christian IV og Kirsten Munks forhold med følsom, semi-elektronisk singersongwriter-musik af Ellis May.
Kan man det?
Selvfølgelig.
Det pirrer og driller.
Det sætter nye tanker i gang.
Og de absurde forestillinger om, hvad man må og ikke må i historiske film, har godt af at blive udfordret.
Netop i den sammenhæng er 'Christian IV - Den sidste rejse' en forfriskende oplevelse.
Kasper Kalle og hans filmhold har åbenlyst gjort lige, som de har lyst, i forsøget på at gøre en 400 år gammel parentes i en konges liv til noget almengyldigt – en fortælling om kærlighedens betingelser før og nu og formentlig i al evighed.
'Christian IV - Den sidste rejse' kan ses i biografer landet over - se traileren til filmen her.
FacebookTwitterKopier linkEmner:Rosenborg Slot|Royalt|Historie|København|Ellis May (musiker)




https://www.dr.dk/nyheder/politik/overvismand-i-det-okonomiske-rad-fortsaetter

PolitikOvervismand i Det Økonomiske Råd fortsætterMichael Svarers kontrakt som overvismand stod til at udløbe ved årsskiftet, men den er blevet forlænget.
Michael Svarer fortsætter som overvismand i Det Økonomiske Råd frem til udgangen af 2021.
(Arkivfoto) 13.
dec.
2018 kl.
17.
28Bemærk: artiklen er mere end 30 dage gammelLæs opMichael Svarer fortsætter som overvismand i Det Økonomiske Råd frem til udgangen af 2021.
Det skriver Børsen, der har fået det bekræftet af Økonomi- og Indenrigsministeriet.
Det Økonomiske Råd er statens finanspolitiske vagthund.
Michael Svarer blev udpeget som vismand i 2012 og har siden 1.
januar 2016 været overvismand.
Til daglig er han økonomiprofessor på Aarhus Universitet.
- Jeg har en meget stor veneration for institutionen.
Jeg er meget beæret over at være vismand.
Jeg synes, at det er en vigtig institution, siger Michael Svarer ifølge Børsen.
Som led i regeringens udflytning af statslige arbejdspladser er det besluttet, at vismændenes sekretariat fra årsskiftet flytter fra København til Horsens.
Det medførte en del kritik.
Overvismanden har tidligere fortalt, at planerne om flytningen giver problemer.
- Vi har mistet nogle medarbejdere, så det betyder, at vi skal ansætte nogle nye for at komme op i kadence.
Så på kort sigt er der nogle helt åbenlyse problemer, sagde Michael Svarer tidligere på året.
I maj besluttede økonomi- og indenrigsminister Simon Emil Ammitzbøll-Bille (LA) efter kritikken, at regeringen ville lade cirka fem stillinger i sekretariatet blive tilbage i København.
/ritzau/FacebookTwitterKopier linkEmner:Det Økonomiske Råd|Michael Svarer (økonom)|Økonomi- og indenrigsministeriet|København|Økonomisk politik




https://www.dr.dk/nyheder/udland/overblik-hvornaar-bliver-vold-masseskyderi-og-drab-til-terror

UdlandOverblik: Hvornår bliver vold, masseskyderi og drab til terror?
Der er over 100 definitioner af terror.
Medierne er derfor meget afhængige af myndighedernes vurderinger, fortæller chefredaktør.
'En jul uden terror' står der på en ophængt seddel i Strasbourg.
Her betragter myndighederne tirsdagens skyderi som terror.
Men terrorbegrebet er omskifteligt, siger ekspert.
Af Sean Coogan13.
dec.
2018 kl.
17.
03Bemærk: artiklen er mere end 30 dage gammelLæs opOrdet terror er efterhånden blevet en fast del af vores ordforråd.
På jævnlig basis rapporterer medier både i udlandet og herhjemme nemlig om terrorangreb.
I går slog den franske statsanklager fast, at fransk politi anser tirsdagens skudangreb i Strasbourg som terrorisme.
Læs også:Fra sjakalen Carlos til IS: Frankrigs blodige kamp mod terror stikker dybtI andre tilfælde tales der om masseskyderier, hadforbrydelser eller en gal mands værk.
Hvad er det så, der afgør, om et angreb er terror?
Det har DR Nyheder forsøgt at få svar på.
Chefredaktør: Vi har ikke en klar definitionSom medie arbejder man ikke efter en tjekliste eller en konkret terrordefinition, forklarer Anne Mette Svane, chefredaktør på Politiken.
- Terrortrusselsbilledet er blevet meget mere komplekst, og derfor har vi ikke nogle klare definitioner, vi styrer efter, siger hun.
Når der sker et voldeligt angreb mange kilometer fra Danmark, er man som medie meget afhængig af myndighederne i landet som kilde til information, og derfor er det dem, man i høj grad lytter til, siger chefredaktøren.
- Overordnet vil jeg sige, at det rigtig ofte er myndighedernes ageren og udtalelser, som er med til at være en rettesnor for, hvordan vi vælger at omtale det, lyder det fra Anne Mette Svane.
Hun peger på, at man typisk i første omgang vil omtale noget som et angreb.
Hvis myndighederne efterfølgende oplyser, at de efterforsker sagen som terror, vil man rapportere det.
- Vi vil aldrig i første omgang selv gå ud og givet noget et terrorstempel.
Vi vil rapportere, at der er sket et angreb, siger Anne Mette Svane.
- Vi kan kun rapportere på det, vi ved, pointerer hun.
Anne Mette Svane peger blandt andet på de franske myndigheders ageren ved tirsdagens skudangreb i Strasbourg.
- Der lytter vi selvfølgelig til, at myndighederne definerer ham som farlig og efterforsker det som mulig terror, siger chefredaktøren.
- Det vidererapporterer vi selvfølgelig i vores nyhedsdækning af det.
Kravet om hurtighed i moderne nyhedsdækning medfører, at der er større risiko for at begå fejl i dækningen af formodet terror, siger chefredaktøren.
- Hvis der sker et stort angreb i Europa, kan vi ikke sætte os ned og holde et teselskab om, hvorvidt vi skal kalde det terror eller ej, og hvilke definitioner det opfylder, før vi rapporterer noget, som vil være vigtigt for alle at vide noget om, siger hun.
Viser det sig, at myndighederne har været for hurtige til at knytte et angreb sammen med terror, er det vigtigt, at medierne efterfølgende sørger for, at sandheden kommer frem, siger Anne Mette Svane.
Over 100 definitionerBegrebet terror er et af de vigtigste begreber, der skaber vores verden.
Men der er samtidig tale om et omskifteligt begreb, som der er uenighed om.
Det siger Carsten Bagge Laustsen, lektor ved Institut for Statskundskab på Aarhus Universitet.
Han har forsket i terror og har blandt andet skrevet den videnskabelige artikel 'Kampen om terrorbegrebet'.
- Der er ingen definitioner, som er uomtvistelige, siger lektoren, der peger på at den nemmeste vej til en definition er at kigge på lovgivningen på området.
- Men så kommer der altid spørgsmålet om i hvilke tilfælde definitionen gælder, siger Carsten Bagge Laustsen.
Han peger på, at de to terrorforskere Alex Schmid og Albert Jongman i deres værk Political Terrorism nåede op på 109 vidt forskellige definitioner på terror.
Nelson Mandela (t.
v.
) modtog i 1993 Nobels fredspris.
Han er en af i alt fire nobelprismodtagere, der har været medlem af organisationer, som har været set som terrorgrupper, fortæller Carsten Bagge Laustsen.
Fælles for mange definitioner af terror er, at terror forstås som en voldelig handling udført af ikke-statslige aktører.
Terror forstås også ofte som en offensiv handling rettet mod uskyldige.
Synet på terror ændrer sig dog med tiden, understreger lektoren.
Man er blandt andet gået bort fra en klassisk forståelse af terror som et forsøg på at vælte en stat.
En enkelt persons angreb på en anden kan derfor anses som et terrorangreb, hvis man vurderer, at det er et angreb på fundamentale værdier i vores samfund, forklarer lektoren.
Men så kan man stå tilbage med spørgsmål, når eksempelvis angreb mod asylcentre i Sverige bliver efterforsket som hadforbrydelser frem for terror, siger Carsten Bagge Laustsen.
- Med nærmest enhver form for kriminel handling kan man sige, at den også angriber en fundamental og statsbærende værdi, siger han.
TerrorparagraffenHos PET henviser man til straffelovens paragraf 114 - den såkaldte terrorparagraf.
TERRORPARAGRAFFENIfølge straffelovens paragraf 114 kan terror gælde:1) Manddrab efter § 237.
2) Grov vold efter § 245 eller § 246.
3) Frihedsberøvelse efter § 261.
4) Forstyrrelse af trafiksikkerheden efter § 184, stk.
1, retsstridige forstyrrelser i driften af almindelige samfærdselsmidler m.
v.
efter § 193, stk.
1, eller groft hærværk efter § 291, stk.
2, hvis disse overtrædelser begås på en måde, der kan bringe menneskeliv i fare eller forårsage betydelige økonomiske tab.
5) Kapring af transportmidler efter § 183 a.
6) Grove våbenlovsovertrædelser efter § 192 a eller lov om våben og eksplosivstoffer § 10, stk.
2.
7) Brandstiftelse efter § 180, sprængning, spredning af skadevoldende luftarter, oversvømmelse, skibbrud, jernbane- eller anden transportulykke efter § 183, stk.
1 og 2, sundhedsfarlig forurening af vandforsyningen efter § 186, stk.
1, sundhedsfarlig forurening af ting bestemt til almindelig udbredelse m.
v.
efter § 187, stk.
1.
Stk.
2.
På samme måde straffes den, som med det i stk.
1 nævnte forsæt transporterer våben eller eksplosivstoffer.
Stk.
3.
Endvidere straffes på samme måde den, der med det i stk.
1 nævnte forsæt truer med at begå en af de i stk.
1 og 2 nævnte handlingerKilde: Retsinformation.
dkDen peger på, at terrorisme skal straffes med fængsel indtil på livstid, hvis man blandt andet forsøger at skræmme befolkningen i alvorlig grad eller vil tvinge myndigheder eller en international organisation til at handle på en bestemt måde.
Det kan blandt andet handle om grov vold, manddrab, kapring eller trusler.
§ 114.
For terrorisme straffes med fængsel indtil på livstid den, som med forsæt til at skræmme en befolkning i alvorlig grad eller uretmæssigt at tvinge danske eller udenlandske offentlige myndigheder eller en international organisation til at foretage eller undlade at foretage en handling eller at destabilisere eller ødelægge et lands eller en international organisations grundlæggende politiske, forfatningsmæssige, økonomiske eller samfundsmæssige strukturer begår en eller flere af følgende handlinger, når handlingen i kraft af sin karakter eller den sammenhæng, hvori den begås, kan tilføje et land eller en international organisation alvorlig skade.
FacebookTwitterKopier linkEmner:Terrorisme|Vold|Strasbourg|Aarhus Universitet|Politiets Efterretningstjeneste




https://www.dr.dk/nyheder/indland/chefer-i-skat-ansvarlige-finde-beviser-mod-sig-selv

Afsløring af skatteskandaleSe temaIndlandTo chefer i Skat ansvarlige for at finde beviser mod sig selvKontorchef og direktør i dobbeltrolle i undersøgelse af tyveri af 12,7 mia.
kroner.
Af Jesper Tynell P1 Orientering13.
dec.
2018 kl.
17.
19Bemærk: artiklen er mere end 30 dage gammelLæs opDen direktør og den kontorchef i Skat, der står for udvælgelsen af dokumenter til Undersøgelseskommissionen om SKAT, sad selv med på ti centrale direktionsmøder, som kommissionen er sat til at undersøge.
På de ti møder blev Skats øverste ledelse igen og igen advaret om, at det var muligt at svindle med refusion af udbytteskat, og at udbetalingerne steg og steg.
Alligevel var der ingen, der satte en stopper for tyveriet af over 12,7 milliarder kroner i refusion af udbytteskat, som man nu ved samtidig fandt sted.
De to chefer i Skat, der i dag har ansvar for at udvælge bevismateriale til kommissionen, indgår således selv i den sag, som kommissionen er sat til at undersøge.
Jurist: Skader kommissions troværdighedDerfor er både direktøren og kontorchefen inhabile og burde aldrig have fået ansvar for at udvælge og sortere i det bevismateriale, som kommissionen har fået stillet til rådighed.
Det forklarer dr.
jur.
Frederik Waage.
Og det skader den kommissionsundersøgelse, som folketinget har valgt at få gennemført, påpeger han.
SE også:VIDEO Tibet-sagen forklaret: Kommissionens blinde øje- Det giver et troværdighedsproblem, fordi man har nogle medarbejdere, som har været med til at udvælge det materiale, som skal indgå i kommissionens arbejde.
Man kan jo ikke være sikker på, at man har fået det tilstrækkelige materiale, siger dr.
jur.
Frederik Waage til P1 Orientering.
P1 Orientering kunne tidligere på ugen afsløre, at Skat stort set ikke søgte i sine dokumenter, da kommissionen bad Skat om at finde alle relevante dokumenter frem.
Blev advaret på ti møderDirektøren og kontorchefen, der i dag er ansvarlige for at udvælge bevismateriale til kommissionen, sad blandt andet med omkring bordet, da Skats øverste ledelse den 17.
juni 2013 mødtes for at diskutere en rapport fra Skats Interne Revision (SIR), der advarede om, at det var muligt at svindle med refusion af udbytteskat.
- Der er behov for, at SKAT sikrer sig bedre imod, at der ikke sker uretmæssig refusion af udbytteskat, stod der i rapporten.
Allerede inden mødet i 2013 kunne direktøren og kontorchefen læse, hvad offentligheden nu også ved i dag: At svindlere kunne henvende sig til SKAT og uden problemer få udbetalt den sammen refusion af udbytteskat igen og igen.
Ikke bare én gang, men adskillige gange efter hinanden.
- En udbyttemodtager [vil] kunne søge refusion mere end en gang for den samme aktie (.
.
.
) uden at det ville blive opdaget af SKAT, stod der i de papirer, der var rundsendt forud for direktionsmødet.
At udbetalingerne også i praksis rent faktisk steg og steg, fremgik ligeledes af de papirer, der lå på bordet.
- SIR [Skats Interne Revision] har konstateret, at refunderet udbytteskat er steget fra ca.
680 mio.
kr.
i 2010 til ca.
1.
452 mio.
kr.
i 2012, kunne de to chefer læse i dokumenterne.
De næste to år deltog direktøren og kontorchefen i mindst 10 direktionsmøder i Skat, hvor problemet igen og igen var på dagsorden, samtidig med at milliarderne fossede ud af statskassen.
Kan lovligt undlade at udlevere dokumenterDe to chefer sad fx også med på direktionsmødet et år senere, den 2.
juli 2014, hvor der i de uddelte papirer endnu en gang blev advaret om, at "der i de senere år er konstateret en væsentlig stigning i anmodninger om refusion af udbytteskat fra udbyttemodtagerne i udlandet, og det er konstateret, at der er behov for at vurdere de nuværende processer og arbejdsgange for behandling af disse anmodninger.
"Og sådan blev det ved.
Helt frem til sommeren 2015, sad direktøren og kontorchefen med på det ene direktionsmøde efter det andet, hvor der i de udleverede notater står, at Intern Revision anbefaler: "At SKAT sikrer sig bedre imod, at der ikke sker uretmæssig refusion af udbytteskat", som det var formuleret i papirerne.
Læs også:Jurister: Undersøgelse af SKAT risikerer at ende som skandaleramt TibetkommissionOm nogen kan gøres ansvarlige for, at myndighederne ikke greb ind noget før, eller for ikke at have sendt advarslerne videre op i systemet, skal Undersøgelseskommissionen om SKAT blandt andet forsøge at finde ud af.
Men alene risikoen herfor er tilstrækkeligt til, at direktøren og kontorchefen lovligt vil kunne undlade at udlevere papirerne til kommissionen, hvis de skulle finde et dokument, der belaster dem selv, påpeger Frederik Waage.
- Ja.
Hvis det er så belastende for dem selv, at de vil kunne ifalde ansvar i den forbindelse, så kan de efter omstændighederne undlade at fremlægge dokumentet.
Fordi der gælder et generelt forbud mod pligt til selvinkriminering.
Det følger af Den europæiske Menneskerettighedskonvention og er sådan set også gennemført i dansk lovgivning, at man ikke er forpligtet til at fremlægge dokumenter, der er belastende for en selv i en situation som den her, bekræfter dr.
jur.
Frederik Waage over for P1 Orientering.
Valgte stort set ikke at søge i dokumenterOg det er på ingen måde sikkert, at den pågældende direktør og den pågældende kontorchef har givet kommissionen adgang til alt relevant materiale.
Undersøgelseskommissionen om Skat skriver i et notat fra juni 2018, at Skattestyrelsen (Skat) slet ikke har søgt i sine dokumenter, når Skat har skulle finde dokumenter frem og udlevere dem til kommissionen.
Skat har derimod udelukkende søgt i overskrifterne på de overordnede sagsmapper, som Skats millioner af dokumenter ligger gemt i, fremgår det af notatet.
- Søgningerne er alene foretaget i sagernes metadata, herunder navnlig i titel og emneord, skriver Undersøgelseskommissionen om Skat.
- Der er således en risiko for, at der er relevante sager, som ikke fremkommer ved søgningerne, fordi søgeordene ikke er anvendt i titel eller emneord, skriver kommissionen.
Gav urigtige oplysningerSelvom Skatteministeriets departement godt har kunnet søge i sine dokumenter, har Skat fortalt kommissionen, at det ”ikke [vil] være muligt for Skat at foretage søgninger på samme måde som Skatteministeriet (søgninger på dokumentniveau … )”, fremgår det af notatet.
Skat har herudover også givet urigtige oplysninger til DR om, at på grund af størrelsen på Skats journalsystem, ”kan der ikke foretages en fritekstsøgning”.
Da P1 Orientering kunne vise, at det ikke var sandt, trak Skat denne forklaring tilbage.
- Det kan altså godt teknisk lade sig gøre at gennemføre fritekstsøgning, medgav Skat efterfølgende over for radioprogrammet, men bekræftede, at det stort set ikke var sket.
Læs også:Kommission når muligvis aldrig til bunds: Skat søger stort set ikke i sine dokumenterForløbet understreger blot, at det kan vise sig at være et reelt problem, at den direktør og den kontorchef i Skat, der står for udvælgelsen af dokumenter til kommissionen, samtidig selv har siddet med på de direktionsmøder, som kommissionen er sat til at undersøge, påpeger dr.
jur.
Frederik Waage.
- Man har nogle medarbejdere, som blandt andet skal vurdere, om man skal foretage en fritekstsøgning eller ej.
Så har vi nogle medarbejdere, som har afgørende indflydelse på, hvad det er for dokumenter, der bliver lagt frem for kommissionen.
Og der er det et problem, hvis de her medarbejdere samtidig risikerer at ifalde et retligt ansvar.
De vil være inhabile i en sag som det her, siger Frederik Waage, der har skrevet doktorafhandling om myndigheders udlevering af beviser i sager mod sig selv.
Skat: Ikke et problemDet fremgår af dokumenter i sagen, at kontorchefen udveksler e-mails og breve med kommissionen om udlevering af materiale.
Telefonnotater viser, at også direktøren kommunikerer med kommissionen over Skype.
Skat mener imidlertid ikke, at direktørens og kontorchefens dobbeltrolle i sagen gør dem inhabile.
- De to medarbejdere (…) vurderes som værende habile i forhold til opgaven med at finde materiale frem, skriver Skat i et svar til P1 Orientering.
Skat medgiver, at kontorchefen varetager arbejdet med at finde materiale frem til undersøgelseskommissionen, men afviser, at kontorchefen er inhabil.
- Kontorchefen anses ikke for at være inhabil, da denne på intet tidspunkt har haft beslutningskompetence fsva.
de områder, som Undersøgelseskommissionen skal undersøge, forklarer Skat.
Men det forhindrer ikke kontorchefen i at være inhabil, påpeger dr.
jur.
Frederik Waage.
- Det afgørende er, om man kan ifalde et retligt ansvar.
Det vil sige, at også i en situation, hvor den her medarbejder ikke har haft beslutningskompetence, så kan man risikere at ifalde et retligt ansvar, og så vil man i princippet være inhabil, påpeger dr.
jur.
Frederik Waage.
Jurist: Andre bør sættes på opgavenHvad direktøren angår, har Skat ikke givet nogen forklaring på, hvorfor vedkommende ikke skulle være inhabil i sagen.
Tværtimod bekræfter Skat i sit svar, at direktøren har det overordrende ansvar for udvælgelsen af materiale til kommissionen.
Og det bestyrker blot Frederik Waage i, at også direktøren er inhabil.
- Det afgørende her er at se på, om man har ansvar for at fremlægge oplysninger for kommissionen.
Og det har vedkommende.
Vi har at gøre med medarbejdere, som udleverer materiale, som kan være belastende for medarbejderne selv.
I det tilfælde er det vanskeligt at forstå, at man ikke skulle være inhabil.
Undersøgelseskommissionsloven vedrører sager, hvor myndighederne undersøger sig selv.
Men den sætter ikke inhabilitetsreglerne ud af kraft, understreger dr.
jur.
Frederik Waage.
HØR også:P1 Dokumentar: Tibet-kommissionens blinde øje | P1 | DRHverken direktøren eller kontorchefen, der har siddet med på de centrale direktionsmøder, som kommissionen er sat til at undersøge, må derfor have ansvar for at finde bevismaterialer frem til kommissionen, påpeger Frederik Waage.
- Ministeriet skal sikre sig, at de medarbejdere, der forestår sagsbehandlingen, ikke kan skydes i skoene, at de er inhabile.
Ministeriet bør finde nogle andre medarbejdere, som kender til Skatteministeriets opbygning og kan finde de nævnte dokumenter, men som ikke er inhabile, siger Frederik Waage til P1 Orientering.
Skatteministeriet er blevet forelagt dokumentationen for de to chefers dobbeltrolle i sagen, og for hvordan Skat stort set ikke har søgt i sine dokumenter.
Ministeriet har ikke besvaret de medfølgende spørgsmål, men oplyser, at ”Skatteministeriet har tillid til, at Skattestyrelsen kan løse deres del af opgaven med at udlevere materiale til Undersøgelseskommissionen om SKAT”.
FacebookTwitterKopier linkEmner:Skat|Skatteministeriet|DR P1|Skatter og afgifter|Arbejdsmarked




https://www.dr.dk/nyheder/udland/fransk-politi-i-aktion-i-strasbourg-bydel

Skyderi i StrasbourgSe temaUdlandFransk politi i aktion i Strasbourg-bydelKampklædte betjente indtog Neudorf-bydelen i jagt på eftersøgt.
Franske sikkerhedstyrker i bydelen Neudorf i Strasbourg.
Af Thomas Prakash13.
dec.
2018 kl.
16.
43 | opdateret 13.
dec.
2018 kl.
17.
46Bemærk: artiklen er mere end 30 dage gammelLæs opPolitiet i Strasbourg har her til eftermiddag gennemført en stor aktion i bydelen Neudorf.
Masser af politibiler og sikkerhedstyrker i kampudstyr - blandet andet specialstyrken Raid - indtog bydelen.
Politiet afspærrede flere gager, og betjente udstyret med skjolde og automatvåben foretog ranssagninger.
Efter halvanden time afsluttede politiet operationen, afspærringerne blev fjernet og beboerne kunne igen vende tilbage til deres hjem, skriver tv-stationen BFMTV.
Ifølge flere medier er der foretaget en ransagning hos den eftersøgtes søster.
Der er i alt fem anholdte, der har forbindelse til den mistænkte gerningsmand.
Heribandt den eftersøgtes forældre og to brødre, skriver avisen Le Figaro.
29-årig eftersøgtDen mistænkte gerningsmand til tirsdagens skudangreb i centrum af Strasbourg i det nordøstlige Frankrig er fortsat på fri fod.
I går efterlyste politiet med navn og billede den 29-årige Cherif C.
, som de mener stod bag angrebet, der efterlod tre dræbte og 12 såret heraf flere alvorligt.
En taxachauffør kørte efter angrebet tirsdag aften den eftersøgte til Neudorf-bydelen, skriver nyhedsbureauet AP.
Over 700 betjente og soldater fra forskellige styrker deltager i eftersøgningen.
Medlemmer af en fransk specialstyrke på gaden i Neudorf i Strasbourg.
FacebookTwitterKopier linkEmner:Strasbourg|Le Figaro|Politi|Frankrig




https://www.dr.dk/sporten/haandbold/em-kvinder/krogh-evaluerer-skuffende-em-der-skal-stilles-stoerre-danske-krav

EM KvinderKrogh evaluerer skuffende EM: 'Der skal stilles større danske krav'DR Sportens håndboldekspert er ikke imponeret af den danske indstilling ved EM.
Det holdt hårdt, men det lykkedes at hive en sejr hjem ved Danmarks sidste EM-kamp mod Montenegro.
Af Helena Melin13.
dec.
2018 kl.
15.
40 | opdateret 13.
dec.
2018 kl.
15.
48Bemærk: artiklen er mere end 30 dage gammelLæs opTrods en sejr over Montenegro onsdag i mellemrundens sidste kamp er de danske håndboldkvinder færdige ved EM.
DR Sportens håndboldekspert Lars Krogh Jeppesen har set slutrunden efter i sømmene, og der er ikke meget at glæde sig over.
- Det var en skuffende slutrunde, hvor der blev underpræsteret.
Der er mere i de her piger, og jeg synes, at det er en skam, at vi ikke får det at se.
Det er fair nok, at vi taber til Rusland og Frankrig, for det er dygtige hold, men den måde, vi taber på, hvor der er flere klasser til forskel, og vi ikke har en chance – det er skuffende.
Læs også:Danmark rejser sig og slår overraskende Montenegro i hård EM-fightSlutrunden begyndte ellers godt for danskerne, der slog Sverige og Polen i de to første kampe.
Herefter blev det til klare nederlag til Serbien, Frankrig og Rusland, og det danske landshold havde udspillet chancerne for en plads i semifinalen inden kampen mod Montenegro.
Det er specielt den danske indstilling, som ærgrer Lars Krogh Jeppesen:- Jeg synes, at der skal stilles større krav til spillerne, men først og fremmest til Klavs Bruun Jørgensen.
Jeg synes, der er gået for meget flinkeskole i den.
Jeg hæfter mig også ved, at når kampen er forbi, eller når der bliver taget nogle vanvittig dårlige afslutninger, så står han og klapper, og efter kampene står han og klapper, selvom de har tabt med 11 mål.
Det er ikke den rigtige reaktion.
Man skal være sur og irriteret over, at det ikke bliver bedre, end det er, siger han.
Danmarks EM-kampeDanmark-Sverige 30-29Danmark-Polen 28-21Danmark-Serbien 25-30Danmark-Frankrig 23-29Danmark-Rusland 21-32Danmark-Montenegro 24-23Skuffende indsats fra profilerInden slutrunden var der en forventning om, at især Sandra Toft og Stine Jørgensen skulle spille op til deres bedste, hvis slutrunden skulle blive en succes for det danske landshold.
Men det har ikke været tilfældet, vurderer Lars Krogh Jeppesen:- Sandra Tofts indsats generelt under slutrunden har været skuffende.
Det har været meget, meget svingende, forstået på den måde at hun har leveret to gode kampe, hvoraf den ene var mod Polen.
Derfor var det rigtig glædeligt at se den kamp, hun leverede mod Montenegro.
Det er det, jeg forbinder med Sandra Toft – en glød, vildskab og aggressivitet, som var fuldstændig væk i kampene mod Serbien, Frankrig, Rusland og Sverige.
Vi er afhængige af redninger, og når man så har fire kampe, hvor der skal toppræsteres, og man kun laver 12 redninger i alt, så er det bare langt fra godt nok.
Læs også:Rusland ræser Danmark over i skæbnekampHoldets anfører Stine Jørgensen pådrog sig en knæskade i oktober og var derfor tvivlsom til slutrunden frem til det sidste.
Klavs Bruun Jørgensen endte dog med at tage den erfarne bagspiller med, men det var ikke nødvendigvis den rigtige beslutning, mener Lars Krogh Jeppesen.
- Hun meldte sig klar, men hvor klar hun egentlig var, er svært at sige.
Hun har ikke været fit.
Hun har siddet træninger over og spiller ikke i to hele kampe.
Det var en decimeret Stine Jørgensen, som vi alle ved kan spille bedre, men man må også sige, at det var et sats at have hende med.
Er udlandet løsningen?
Den danske landstræner Klavs Bruun Jørgensen var efter Danmarks exit ude at sige, at han gerne så flere danske spillere i fremtiden ville fortsætte karrieren i udlandet.
Kun tre ud af de 18 spillere, der var på banen for Danmark, spiller til dagligt ude i Europa, men det er ikke nødvendigvis den rigtige vej at gå for danskerne, vurderer Lars Krogh Jeppesen.
- Jeg ser gerne, at der kommer flere spillere til udlandet, men vi må også se, hvilke klubber, de kommer til.
Jeg bifalder, at Anne Mette Hansen tager til Gyor, selv om hun ikke for så meget spilletid, for der er så mange lærepenge i at være i verdens bedste klub.
- Det skal også med i ligningen, at den hårdhed og de forventninger, som man ser i udlandet, ofte er højere, end vi ser i Danmark.
Derfor skal forventningerne også op på landsholdet i det daglige arbejde, så spillerne ikke får et chok, når de skifter til udlandet.
- Jeg så hellere, at de danske klubber skærpede sig lidt.
De skal stille større krav til spillerne, og efterfølgende evaluere, når det ikke går godt, så de danske spillere bliver endnu mere hærdede, når de tager ud, siger Lars Krogh Jeppesen.
FacebookTwitterKopier linkEmner:Klavs Bruun Jørgensen (håndboldtræner)|Stine Jørgensen (håndboldspiller)|Frankrig|Montenegro|Håndbold




https://www.dr.dk/nyheder/indland/notat-garanti-rent-drikkevand-kraever-vidtgaaende-sproejteforbud

Sprøjtegift i drikkevandetSe temaIndlandNotat: Garanti for rent drikkevand kræver vidtgående sprøjteforbudI dag foreslår ministeren at forbyde sprøjtning ved drikkevandsboringer - men det er ikke nok, konkluderer GEUS.
Miljø- og fødevareministeren ønsker at forbyde brugen af sprøjtemidler nær drikkevandsboringerne, men det er ikke nok til at undgå pesticider i drikkevandet, vurderer GEUS.
 Signe Heiredal)Af Jais Nørgaard og Casper Lykkegaard13.
dec.
2018 kl.
16.
00Bemærk: artiklen er mere end 30 dage gammelLæs op- Her i landet skal vi kunne drikke vores vand uden at blive bekymrede.
Vi skal altså til at stoppe brugen af pesticider i nærheden af vores drikkevandsboringer.
Sådan sagde miljø- og fødevareminister Jakob Ellemann-Jensen i går til DR Nyheder.
Men hvis man vil undgå pesticidrester i drikkevandet, er det ikke nok kun at se på arealet lige omkring drikkevandsboringerne.
Det konkluderer GEUS i et notat til Miljøstyrelsen, som DR Nyheder har fået aktindsigt i.
- Det vil ikke give en markant beskyttelse i forhold til pesticider, fordi pesticider også kan udvaskes andre steder i oplandet, siger Hans Jørgen Henriksen, som er seniorrådgiver inden for hydrologi hos GEUS, som er en forsknings- og rådgivningsinstitution under energi-, forsynings- og klimaministeriet.
- Vi har vurderet, at hvis man skal mindske risikoen for pesticider markant, så skal man også have fat i det område, hvor grundvandet dannes, siger han.
Ministeren vil forbyde sprøjtning omring vandboringer, men GEUS peger på, at man også skal gøre det i de grundvandsdannende områder, hvis man skal vide sig sikker på ikke at få pesticid-rester i drikkevandet.
Ministeren vil forbyde sprøjtning omring vandboringer, men GEUS peger på, at man også skal gøre det i de grundvandsdannende områder, hvis man skal vide sig sikker på ikke at få pesticid-rester i drikkevandet.
Meget større areal skal beskyttesDe områder, hvor ministeren ønsker at forbyde brugen af pesticider, kaldes boringsnære beskyttelsesområder, og ifølge beregninger fra GEUS, udgør de områder 0,5 procent af Danmarks samlede areal.
Men det område, hvor grundvandet bliver dannet i, er langt større.
GEUS vurderer, at det svarer til 16 procent af landets areal.
- Det areal skal også tænkes ind for at mindske risikoen for forurening med pesticider, siger Hans Jørgen Henriksen.
- Grundvandsdannelsen sker jo i mange tilfælde i større afstande fra boringen og vil ikke være omfattet med denne beskyttelseszone, man laver lige omkring boringen.
Vi taler om flere kilometer væk fra en boring, siger Hans Jørgen HenriksenForligskredsenForligskredsen bag Danmarks pesticidstrategi:VenstreLiberal AllianceDet Konservative FolkepartiDansk FolkepartiRadikale VenstreSocialdemokratietSocialistisk FolkepartiParterne mødes til forhandlinger i dag klokken 16.
00.
Forhandlinger i dagI dag mødes forligsparterne bag pesticidstrategien til forhandling, hvor de skal drøfte, hvordan et sprøjteforbud i nærheden af drikkevandsboringerne skal se ud.
Flere partier i forligskredsen har længe kaldt på, at områderne omkring drikkevandsboringerne skulle gøres sprøjtefrie.
Socialdemokratiets miljøordfører, Christian Rabjerg Madsen, vil have mere viden om pesticiders påvirkning af drikkevandet langt fra boringerne.
- Det er klart, at områder, hvor grundvandet dannes er ekstra udsat, og det har vi brug for, at ministeriet laver yderligere undersøgelser af, før vi kan forholde os til, hvordan vi eventuelt kan handle politisk, siger han.
Han holder på, at det er et stort skridt i den rigtige retning at forbyde brugen af pesticider nær drikkevandsboringerne.
- Men det er klart, vi er ikke færdige, siger han.
Hos SF så man gerne, at man lyttede fuldt til GEUS anbefalinger.
- Det er godt, at man skærper reglerne omkring drikkevandsboringerne, men vi så gerne, at man gjorde hele området, hvor grundvandet dannes, sprøjtefrit, siger Trine Torp, der er miljøordfører i SF.
Miljø- og fødevareminister, Jakob Ellemann-Jensen (V) mener, at det giver god mening at fokusere på de boringsnære beskyttelsesområder.
- Det er helt rigtigt, at drikkevandet dannes på et langt større areal.
Vi har udpeget de områder, hvor der er en særlig risiko.
Vi har valgt, at de områder, vi snakker om i dag, er dem tættere ved drikkevandsboringerne.
Dagens forhandlinger i miljø- og fødevareministeriet starter klokken 16.
00.
FacebookTwitterKopier linkEmner:Christian Rabjerg (politiker)|Energi-, Forsynings- og Klimaministeriet|GEUS|Jakob Ellemann-Jensen (politiker)|Vandselskaber




https://www.dr.dk/nyheder/regionale/syd/mor-kritiserede-skole-i-sag-om-voldelig-laerer-nu-bliver-hendes-soen-smidt-ud

Syd- og SønderjyllandMor kritiserede skole i sag om voldelig lærer: Nu bliver hendes søn smidt udPrivatskole smider 11-årig ud, fordi hans mor hænger skolen ud i medierne.
Line Hansens 11-årige søn var en af de ti elever, der var udsat for vold fra en mandlig lærer på den tyske privatskole Ludwig Andresen Schule  i Tønder.
Nu bliver sønnen smidt ud af skolen.
Af Louise Mandrup (interview) og Ulrik Bang-Mørch13.
dec.
2018 kl.
14.
52Bemærk: artiklen er mere end 30 dage gammelLæs opI november faldt der dom i en sag om en voldelig lærer på den tyske Ludwig Andresen Schule i Tønder.
Line Hansen er mor til et af de børn, der blev udsat for vold, og hun udtalte sig i den forbindelse kritisk om skolen.
I begyndelsen af dette skoleår trak hun sin søn ud af skolen, så han kunne gå på en anden skole.
Men Line Hansens ældste søn går stadig på skolen.
Men nu har hun så fået et brev fra skolen om, at den ældste søn ikke længere må gå på skolen, fordi hun har ytret sig negativt i medierne om selve sagen.
Det skriver Jydske Vestkysten.
Ifølge næstformand i skolens bestyrelse, Randi Atiser, kan samarbejdet mellem Line Hansen og skolen ikke fortsætte, fordi Line Hansen ikke har udvist den loyalitet over for skolen, som skolen mener er nødvendig.
- Vi vil selvfølgelig gerne beholde sønnen, fordi det muligvis er det bedste for ham at blive på skolen.
Men så længe hans mor ikke vil samarbejde om sønnens skolegang, kan Ludwig Andresen heller ikke tilbyde ham en ordentlig skolegang, siger hun.
Læs også:Lærer tiltalt for kvælertag mod flere elever: Line advarede skolen sidste årSkolen hænges ud på facebookLine Hansen har i flere medier kritiseret skolens ledelse for ikke at handle i tide i sagen om en af skolens lærere, der for nylig fik et års fængsel og blev frakendt retten til at beskæftige sig med børn og unge på grund af vold mod flere af skolens elever.
- Vi er forargede over ledelsen og dens håndtering af sagen.
Hvis ledelsen havde reageret på advarsler fra os forældre for over et år siden, kunne dele af sagen være undgået, udtalte Line Hansen til Jyske Vestkysten.
Samarbejde er ikke noget, der foregår i medierne, og derfor kan Line Hansens 11-årige søn ikke gå på skolen efter juleferien, siger Randi Atiser.
- Hun bliver ved med at komme med grimme beskyldninger om skolen og skolens ledelses i Jydske Vestkysten og på de sociale medier.
Hende og hendes samlever kører en hetz mod skolen, og jeg ved ikke helt, hvad de vil opnå.
- Det ville bare være meget mere konstruktivt, hvis hun gik til os på skolen i stedet for at gå til medierne, tilføjer hun.
Læs også:Lærer skal i fængsel for at slå børn: Sådan har sagen udviklet sigLine Hansen: Skolen vidste beskedIfølge Line Hansen og hendes daværende kæreste Jesper Gloor fortalte de allerede i september sidste år skolen om en voldelige episode, som Line Hansens søn havde fortalt dem om.
Det var dog først lige før sommerferien i år, at den nu dømte lærer blev opsagt.
Skolelederen afviste i retten at have kendskab til episoderne før starten af sommerferien.
Det er ikke lykkedes DR Syd at få en kommentar fra Line Hansen.
Men til Jydske Vestkysten siger hun, at hun nu overvejer, om sønnen skal på en ny privat- eller kommunalskole.
Eller om han skal undervises derhjemme.
Skolelederen på Ludwig Andresen Schule ønsker ikke at udtale sig i sagen og henviser til skolens bestyrelse.
FacebookTwitterKopier linkEmner:JydskeVestkysten|Uddannelse|Vold|Facebook|Tønder




https://www.dr.dk/nyheder/regionale/midtvest/kystdirektoratet-indlandsisen-vil-oversvoemme-vores-kystbyer

Midt- og VestjyllandKystdirektoratet: Indlandsisen vil oversvømme vores kystbyerDyster forudsigelse om indlandsisen i Grønland mødes med bekymring hos Kystdirektoratet i Lemvig.
Sådan har det historisk set ud, når vestkysten har været ramt af stormflod og oversvømmelser.
Af Helge Røjle og Frederik Bernhard Gatzwiller13.
dec.
2018 kl.
16.
00Bemærk: artiklen er mere end 30 dage gammelLæs opAlle vores kystnære købstæder kan komme til at stå under vand.
Sådan lyder det fra Kystdirektoratet i Lemvig efter meldingen om, at Grønlands indlandsis reelt er dødsdømt på grund af klimaændringerne i Arktis.
Forskere fra blandt andet GEUS, de Nationale Geologiske Undersøgelser for Danmark og Grønland, forudser, at indlandsisen vil smelte, selvom det lykkes at begrænse udslippet af CO2.
Det kan betyde op til syv meters havstigning.
- I første omgang vil det øge behovet for sandfodring langs den jyske vestkyst, men på længere sigt bliver det svært at bevare vores kystbyer, siger senior kysttekniker Carlo Sørensen fra Kystdirektoratet.
Det kræver en langsigtet planlægning, hvor man gør sig klar over, hvem der skal inddrages i den nye måde vi skal indrette os på.
Der skal en tværfaglig indsats til, hvor man bruger byplanlæggere og landskabsarkitekter, som har det flere hundredeårige sigt.
I Holland er der store landområder, der er beskyttet af diger og pumper.
Og i Tyskland har man blandt andet i Hamborg omdannet hele bydele som kan tåle oversvømmelser.
Der har man installeret skodder i de nederste etager, som kan holde vand ude, indrettet al beboelse på i første sals højde og etableret gangbroer og stier som vil ligge over vandet.
- Jeg synes godt, vi kan bevare håbet.
Vi har muligheden i Danmark, og vi bør kunne forandre og omdanne vores kystnære områder i Danmark i takt med klimaændringerne.
For vi har de teknologiske muligheder til at imødegå de udfordringer der kommer i den nærmeste fremtid, mener han.
De lavtliggende øer er nogen af de mest umiddelbare områder, der bliver ramt.
Her er der mulighed for at bygge kæmpe, høje diger i første omgang.
Indlandsisen er måske allerede tabtIndlandsisen dækker cirka 75 procent af Grønlands areal og er større end Sverige, Norge, Finland og Tysklands areal tilsammen.
I dag rummer indlandsisen så meget frossen vand, at det vil få verdenshavene til at stige med syv meter, hvis al isen smelter og løber ud i havet.
Netop fordi isen i dag ligger på land, så påvirker den ikke vandstanden i verdenshavene, før den smelter.
Den ny forskning viser, at indlandsisen er mere sårbar over for klimaændringerne, end man tidligere har troet.
Hidtil har man regnet med, at isens "tipping point" - det punkt, hvor indlandsisen smelter om sommeren uden at vokse igen om vinteren, ville være, når temperaturen er steget to til fem grader.
Men de nye beregninger viser, at punktet ligger et sted mellem 0,8 og 3,2 grader med 1,6 grader som det bedste skøn.
Temperaturen på jorden er allerede steget med 1,1 grad i gennemsnit, men den stiger hurtigere i Arktis.
- Selv hvis vi begrænser vores CO2-udledning nu, selv hvis vi overholder målsætningen i Paris-aftalen, mister vi stadig indlandsisen i Grønland.
Det er bare et spørgsmål om hvor hurtigt, siger Jason Box, professor hos GEUS, til DR Viden.
Le Mur i Lemvig holder skansenKystdirektoratet har som en af sine opgaver at beskytte de danske kyster mod nedbrydning og dermed oversvømmelser.
Og den opgave bliver selvsagt større med stigende vandstand i verdenshavene, konstaterer Carlo Sørensen:- Vi har altid haft en udfordring i Danmark med stormfloder.
Det bliver markant værre, hvis bare havet stiger med 30 centimeter; så vil det, vi i dag betegner som ekstreme hændelser, i stedet ske med få års mellemrum.
I Lemvig har de traditionelt haft mange vanskeligheder med stormfloder, hvor vandet stiger så meget, at det kan oversvømme store områder af byen.
Men i 2012 forsøgte byen at sætte en prop i ved at bygge en 320 meter lang mur langs kajen.
"Le Mur" kan modstå en vandstand på hele to meter og ti centimeter.
I 2013 holdt "Le Mur" skanserne, da stormen Bodil rasede i Lemvig.
Den temperamentsfulde dame smadrede ved samme lejlighed den gamle ydermole og knuste adskillige både og småskibe i havnen.
Le Mur har klaret opgaven indtil videre, men hvis en havstigning på op til syv meter bliver en realitet, så er det ikke nok til at redde havnebyen.
- Så vil der jo ikke være noget Lemvig, som vi forstår det idag.
Der ville generelt ikke være ret mange kystbyer, og vi er nødt til at forholde os til en fremtid med drastiske forandringer.
I Lemvig er de meget bevidste om, at vandet stiger.
Også selvom det kun stiger med millimeter om året, sørger de for at kigge langt ud i fremtiden, for at sikre deres by, forklarer Mariane Vistisen, afdelingsleder i plan- og projekt i Lemvig Kommune:- Det er klart at hvis ikke man gør noget, så vil store af byen jo være oversvømmet.
Derfor arbejder vi både på muren, som kan bygges højere, og med at indsnævre Thyborøn kanal for at mindske de vandmængder, der forårsager problemer ved byerne langs fjorden, siger hun.
Men hvis - eller når - indlandsisen for alvor smelter, som forskerne forudser, så bliver det for alvor svært, siger Carlo Sørensen fra Kystdirektoratet.
- Det bliver svært at bevare infrastrukturen ved kysterne.
Alle vores kystnære købstæder kommer til at stå under vand.
Men vi har trods alt tid til at indrette os på forandringerne, tilføjer han.
FacebookTwitterKopier linkEmner:Grønland|Lemvig|Oversvømmelser|Miljø og natur|Lemvig Kommune




https://www.dr.dk/sporten/haandbold/dansk-haandboldtraener-er-afrikansk-mester-med-angola-var-bagud-9-1-efter-14

HåndboldDansk håndboldtræner er afrikansk mester med Angola: Var bagud 9-1 efter 14 minutterMed en finalesejr på 19-14 over Senegal kunne Morten Soubak og håndboldkvinderne fra Angola onsdag lade sig hylde som afrikanske mestre for 10.
gang på 11 år.
Morten Soubak ændrede forsvarsformation med stor succes undervejs i finalen om det afrikanske mesterskab.
Af Peter Kobbersmed13.
dec.
2018 kl.
15.
34Bemærk: artiklen er mere end 30 dage gammelLæs opDet var på mange måder et forventeligt resultat, da Angolas håndboldlandshold onsdag vandt det afrikanske mesterskab.
12 gange tidligere har den sydvestafrikanske nation vundet det kontinentale mesterskab, men derfor er Morten Soubak alligevel en lykkelig landstræner dagen derpå.
- Vi er meget glade, og det er stort at hjembringe endnu et trofæ – især på grund af den måde finalen udviklede sig, siger Morten Soubak til DR Sporten.
Læs også:Morten Soubak skal føre Angola til OL-succesI løbet af første halvleg var der ikke meget, som tydede på, at det bugnende angolanske pokalskab skulle fyldes med mere sølvtøj: Undertippede Senegal bragte sig foran 9-1 efter bare 14 minutters spil.
Vi fik aldrig rigtigt styr på vores angrebsspil, men man må sige, at der blev sat en prop i rent defensivtMorten Soubak, landstræner for AngolaIfølge Morten Soubak var de senegalesiske kvinder bedre mentalt indstillet på opgøret.
Selvom begge hold var ubesejrede før finalen, har Senegal i højere grad måttet kæmpe for sejrene undervejs, mens Angola har vundet overlegent.
- Når så vi brænder de første skud og hurtigt kommer bagud med et par stykker, så forplanter der sig noget usikkerhed, siger den danske træner, som i 2013 blev verdensmester med det brasilianske landshold.
Men efter at have ændret forsvarsformation fra et fladt 6-0-forsvar til et offensivt 5-1-forsvar, fik Angola i den grad styr på Senegals angreb: I finalens sidste tre kvarter scorede Senegal blot 5 gange.
- Vi fik aldrig rigtigt styr på vores angrebsspil, men man må sige, at der blev sat en prop i rent defensivt, siger Morten Soubak.
Læs også:VIDEO Mange håndboldhold har en dansk træner med til VMHan blev ansat som landstræner for Angola i 2017 og var derfor spændt på at være storfavoritter til mesterskabet, som blev afviklet i Congo.
Og selvom Morten Soubak har stor erfaring med at arbejde i lande, hvor håndbold ikke er præget af stor professionalisme, er han alligevel overrasket over nogle af de oplevelser, han får i Afrika.
- Alle spillere har et fysisk spillerkort, som skal verificeres før hver kamp.
I samme ombæring skal deres negle og hår også tjekkes og godkendes.
Den måde at afvikle en kamp på, ser man ikke til et OL.
Udover de store resultater i brasiliansk håndbold i perioden 2009-2016 har Morten Soubak tidligere været træner i GOG, FCK og den østrigske storklub Hypo NiederösterreichNu er turen kommet til Angola, og han og de nu forsvarende afrikanske mestre håber at ende blandt de bedste nationer ved OL i 2020.
FacebookTwitterKopier linkEmner:Angola|Senegal|Håndbold|GOG Håndbold|FC København




https://www.dr.dk/nyheder/indland/elev-laerer-foraelder-og-leder-her-er-godt-og-skidt-om-folkeskolereformen

IndlandElev, lærer, forælder og leder: Her er godt og skidt om folkeskolereformenFor fjerde gang har forskere konkluderet, at skolereformen ikke er nået i mål.
Skolereformen blev indført i 2014 for især at løfte fagligt svage elever, der kunne for lidt i dansk og matematik.
Af Christina Nordvang Jensen og Christine Hyldal13.
dec.
2018 kl.
16.
17Bemærk: artiklen er mere end 30 dage gammelLæs opFire år efter at folkeskolereformen blev indført, er der stadig flere ting, der halter efter.
Langt fra alle lærere inddrager motion og bevægelse i timerne, der er stadig uro i klasserne, og de længere skoledage er ikke blevet mere varierende.
Det viser den fjerde og sidste statusrapport på reformen fra VIVE, Det Nationale Forsknings- og Analysecenter for Velfærd.
Men hvad tænker dem, det hele handler om?
Vi har spurgt lærere, elever, forældre og skoleledere, hvad de mener om skolereformen.
Hvad har været det bedste ved skolereformen?
Formand for skolelederforeningen Claus Hjortdal- Det bedste har været, at man har fået lavet en mere ensartet timetildeling.
I den gamle skolelov var der et meget varieret undervisningstilbud fra kommune til kommune.
Det at man har sat nogle overordnede rammer for undervisningen fra regeringens side, har været en styrke, fordi der er kommet en standard for, hvad skolerne skal leve op til.
Landsformand for Skole og Forældre, Rasmus Edelberg- Den har sikret og skabt et fælles fokus på socialt ansvar og faglighed i folkeskolen.
Alle har villet arbejde med det samme formål, og det kan jeg godt lide.
Vi er nok ikke i mål endnu, men målet er der: Differentieret undervisning på både bageste og forreste række og inddragelse af forældrene i forhold til børns skolegang.
Man kan ikke stoppe social arv uden forældrenes medvirken.
Formand for Danmarks Lærerforening, Anders Bondo- Sådan kan man ikke tale om reformen, for man kan ikke stille den op som enkelte elementer.
Det giver en dårlig debat, og så ender vi med at tale for og imod.
Formand for Danske Skoleelever, Sarah Gruszow Bærentzen- Det bedste har været, at vi rent faktisk har indført en reform, der gør noget for de elever, der tidligere kom ud af folkeskolen og ikke kunne læse, regne eller stave.
Men implementeringen har været blandet, så det er svært at vælge en overordnet ting.
Nogle steder fungerer den øgede motion og bevægelse for eksempel rigtig godt, og andre steder bliver det helt overset.
Læs også:Skolereform under beskydning (igen): Der er problemer med motionHvad har været det dårligste ved skolereformen?
Formand for skolelederforeningen Claus Hjortdal- Det har været måden at implementere den på.
Det har været en utrolig dårlig opstart med dårlig økonomi til at understøtte de nye tiltag og så en hård konflikt med lærerne.
Reformen skulle lykkedes fra dag et, men der har været mange udfordringer.
Det er svært at sige, hvad der har været det dårligste, fordi det fungerer forskelligt på landets skoler.
Men vores største problem ligger i elevmotivationen.
Der skal nogle nye ændringer til.
Måske kortere skoledage eller færre test.
Landsformand for Skole og Forældre, Rasmus Edelberg- I mine øjne har man ikke i tilstrækkelig grad sikret penge til at implementere reformen - især i forhold til inklusion.
Lærerne har simpelthen ikke været klædt godt nok på.
Det har skabt uro på skolerne, og derfor vil opfordre kommunerne til sikre, at pengene bliver sikret til at gennemføre inklusion.
Der er for lidt politisk vilje til at sikre folkeskolen økonomisk.
Formand for Danmarks Lærerforening, Anders Bondo- Det dårligste er helt grundliggende, at man ikke inddrog viden fra lærere og pædagogisk forskning.
Det er en kæmpestor udfordring i dag.
Formand for Danske Skoleelever, Sarah Gruszow Bærentzen- Det største problem har været, at der ikke har været nok politisk vilje til at få implementeret reformen ordentlig.
Der er for mange steder, hvor det ikke fungerer.
Det er som om regeringen har mistet gejsten, og det gør det svært.
Læs også:45 minutters daglig bevægelse i skoledagen: Hver tredje skole opfylder ikke lovkravHvis du skulle komme med ét konkret forslag til, hvad der kunne gøre det bedre.
Hvad skulle det så være?
Formand for skolelederforeningen Claus Hjortdal- Det er svært at vælge ét.
Men samarbejdet skal blive bedre.
Når man læser om skoleområdet i medierne og generelt i offentligheden, bliver der talt meget om 'kampen om folkeskolen'.
Vi skal ikke bekæmpe hinanden, men samarbejde.
Og så ville en bedre økonomi også gøre det nemmere at nå i mål.
Landsformand for Skole og Forældre, Rasmus Edelberg- Man bør udvide fortolkningen af paragraf 16b, så der kan fokuseres på tolærerordning, understøttende undervisning, åben skole og projekter.
Loven skal tilpasse sig de behov, der er på skolerne.
Formand for Danmarks Lærerforening, Anders Bondo- Man må give skolerne mulighed for at se på skoledagens længde.
På mange skoler ville det være bedre med færre timer, mere åben skole og mere praktisk orienteret undervisning, men det kræver, at lærerne har tid til det.
Når det kommer frem, at skoledagene er ikke er varierede nok, så er det en logisk konsekvens af mange timers undervisning, som lærerne er blevet pålagt at undervise.
Formand for Danske Skoleelever, Sarah Gruszow Bærentzen- Overordnet set har vi brug for mod, håb og optimisme.
Vi har brug for politikere og skolepersonale, der gerne vil reformen, så det hele ikke bliver så negativt.
Vi skal minde os selv om, at skolen ikke var bedre inden reformen.
Vi lavede den for at ændre forholdene.
Statsminister Lars Løkke Rasmussen ringer bare, og så har vi ti forskellige forslag til at gøre det bedre.
Men vi savner, at de voksne tager noget ansvar.
FacebookTwitterKopier linkEmner:Folkeskolen (Danmark)|Lars Løkke Rasmussen (politiker)|Uddannelse|Folkeskole|Danske Skoleelever




https://www.dr.dk/sporten/oevrig/russiske-skiskytter-mistaenkes-doping

Øvrig sportRussiske skiskytter mistænkes for dopingPolitiet i Østrig har indledt en undersøgelse af en række russiske skiskytter, som deltog ved VM i 2017.
Evgeniy Garanichev bekræfter, at han er på listen over de mistænkte, men afviser at have brugt doping.
13.
dec.
2018 kl.
14.
35 | opdateret 13.
dec.
2018 kl.
14.
37Bemærk: artiklen er mere end 30 dage gammelLæs opØstrigsk politi undersøger medlemmer af det russiske skiskydningshold.
De mistænkes for at have brudt dopingreglerne ved VM i 2017 i Hochfilzen.
Det skriver den østrigske anklager i en erklæring.
Fem udøvere er involveret i undersøgelsen for "en alvorlig dopingforbindelse", mens fem personer fra den russiske stab undersøges for "at gøre brug af forbudte midler eller metoder med doping som formål".
Det russiske hold er i disse dage tilbage i Hochfilzen, hvor en afdeling af World Cuppen bliver afholdt, og russerne havde onsdag besøg af østrigsk politi.
Adskillige russiske udøvere blev afhørt, oplyser Det Russiske Skiskydningsforbund og tilføjer:- Holdet vil fortsætte forberedelserne til World Cuppen.
Evgeniy Garanichev, der vandt bronze ved vinter-OL i Sotji i 2014, afviser, at han skulle have brugt forbudte midler.
- Jeg er på listen over mistænkte, som skulle have brudt antidopingreglerne.
Det er endnu en skandale!
Vi er rene, skriver han på Instagram.
Den Internationale Skiskydning Union (IBU) bekræfter politiets undersøgelse på sin hjemmeside.
- IBU er orienteret om det østrigske politis handlinger over for det russiske skiskydningshold i Hochfilzen.
- IBU kan ikke bidrage med flere oplysninger om politiets aktion endnu, men er i kontakt med myndighederne for at samle information, skriver IBU.
Du kan se skiskydning torsdag på DR1 fra 14.
10-15.
40.
/ritzau/AFPFacebookTwitterKopier linkEmner:Rusland|DR1|Skisport|Skydesport|Instagram




https://www.dr.dk/sporten/oevrig/italiensk-triumf-i-knivskarp-skiskydnings-duel

Øvrig sportItaliensk triumf i knivskarp skiskydnings-duelItalienske Dorothea Wierer vinder knebent i sæsonens anden afdeling af world cup'en i skiskydning.
Dorothea Wierer vinder i Hochfilzen i Østrig.
Af Af Henrik Liniger og Video: Rikke Smed Iversen13.
dec.
2018 kl.
16.
10Bemærk: artiklen er mere end 30 dage gammelLæs op0,6 sekunder.
Så lille var forskellen mellem de to bedste i mål, da kvinderne tog hul på sæsonens anden afdeling af world cup’en i skiskydning.
I minusgrader og strålende sol i Hochfilzen i Østrig var italieneren Dorothea Wierer lige præcis hurtigere end Kaisa Mäkäräinen fra Finland, som blev henvist til andenpladsen.
Begge havde faktisk misset hver et skud ud af de ti i konkurrencen, men på løjperne var de i en klasse bedre end alle andre.
Læs også:Norsk triumf i dramatisk jagtstartEkaterina Yurlova-Percht fra Rusland skød således fejlfrit, men måtte alligevel se sig henvist til tredjepladsen.
Hun kom i mål 24 sekunder langsommere end Wierer og Mäkäräinen efter de 7,5 kilometer på ski.
Læs også:Russiske skiskytter mistænkes for dopingMed sejren udbyggede Dorothea Wierer sin føring i den samlede world cup.
Her er hun nu 19 point foran Kaisa Mäkäräinen efter sæsonens første fire konkurrencer.
Fredag løber mændenes sprint i Hochfilxen, og den kan du se direkte på DR1 fra kl.
14.
10.
FacebookTwitterKopier linkEmner:DR1|Skisport|Skydesport|Finland|Østrig




https://www.dr.dk/nyheder/politik/socialdemokratiet-trods-lempelse-i-dagpengekrav-lovsjusk-og-vil-traekke-det-tilbage

Valg til Europa-ParlamentetSe temaPolitikSocialdemokratiet trods lempelse i dagpengekrav: 'Lovsjusk' og 'vil trække det tilbage'Folketingets største parti kommer ikke til at stemme for en lov om opholdskrav.
Beskæftigelsesordfører Leif Lahn Jensen (S) fastholder, at partiet ikke vil stemme for ny lov om et opholdskrav.
Af Emil Søndergård Ingvorsen13.
dec.
2018 kl.
14.
30Bemærk: artiklen er mere end 30 dage gammelLæs opDet er fint, at regeringen og Dansk Folkeparti i dag har besluttet, at man vil lempe opholdskravene for at få ret til at optjene dagpenge.
Men forslaget er stadig præget af så meget lovsjusk, at parterne bør trække det tilbage straks.
Det siger Leif Lahn Jensen, der er beskæftigelsesordfører for Socialdemokratiet, efter at regeringen og Dansk Folkeparti i dag har besluttet at sende et ændringsforslag af sted til Folketinget.
- Ministeren (Troels Lund Poulsen, red) har en rigtig dårlig sag.
Det er en sag, som har været dårligt behandlet hele vejen igennem.
Jeg tror ikke, at det har taget meget mere end to minutter at udfærdige loven, siger beskæftigelsesordføreren.
Læs også:Efter massiv kritik: Regeringen og DF ændrer forslag om opholdskravRegeringen og Dansk Folkeparti skriver i deres ændringsforslag, at man skal have været i Danmark i 7 ud af de seneste 12 år for at være berettiget til dagpenge.
Indtil videre har udgangspunktet været, at man skal have været i Danmark eller et andet EU/EØS-land 7 ud af de seneste 8 år for at have ret til dagpenge.
Danske A-Kasser: Et plaster på et blødende sårLovforslaget har medført massiv kritik fra flere sidder.
En af kritikerne er Danske A-Kasser, som tidligere har kaldt lovforslaget for umuligt at administrere.
De ser ændringsforslaget som 'et plaster på et blødende sår' og fastholder deres kritik.
Vi vælger at lytte til de bekymringer, der har været undervejs.
De har også gjort indtryk på os, og man skal ikke være bleg for at indrømme, at der er ting, som kan gøres bedre og mere smidigt,Troels Lund Poulsen, beskæftigelsesminister- Der er stadigvæk et sår, og derfor mener vi, at man bør droppe idéen.
Forslaget er for det første helt ubegrundet, og så vil det give nogle store problemer administrativt, men vigtigst af alt for de mennesker, som bliver ramt, siger direktør Verner Sand Kirk.
Nu har de valgt at bløde lidt op i forhold til opholdskravet.
Hvorfor kan I ikke bare være glade for det?
- Det er klart, at det umiddelbart er mindre slemt, hvis der 25 procent færre, der bliver ramt.
Men der er stadig mange, som bliver ramt urimeligt, siger han og fortsætter:- Og så er der det groteske, at man nu skal dokumentere 12 år tilbage.
I forvejen var det nærmest umuligt at se, hvordan man skulle administrere det og finde ud af for medlemmer, om de var købt eller solgt.
Minister: Vi har lyttet til kritikkenBeskæftigelsesminister Troels Lund Poulsen (V) holder fast i, at et opholdskrav er en god idé.
Han er dog blevet klar over, at der var behov for at justere forslaget efter den seneste tids debat.
Hvis vi vinder valget, så vil vi trække loven tilbage så hurtigt som muligt.
Leif Lahn, Socialdemokratiet- Vi vælger at lytte til de bekymringer, der har været undervejs.
De har også gjort indtryk på os, og man skal ikke være bleg for at indrømme, at der er ting, som kan gøres bedre og mere smidigt.
Derfor har vi valgt at komme med et ændringsforslag, som imødekommer den kritik, der er lagt frem, siger ministeren.
I sidste uge afviste du over DR at ændre forslaget.
Hvad har ændret sig siden der?
- Politik bevæger sig, og vi følger hele tiden den politiske debat.
Derfor bliver man som minister også nødt til at tage bestik af, hvordan virkeligheden er, siger han og kalder ændringsforslaget en åben håndsrækning til Socialdemokratiet.
Socialdemokratiet bekendtgjorde i sidste uge, at de ikke kunne stemme for forslaget i dens nuværende udformning.
Og selv om de vil stemme for ændringsforslaget, så bliver det et klart nej tak, når forslaget skal stemmes endeligt igennem.
- Der er store problemer i forhold til barsel, sygedagpenge, brexit og det faktum, at Danske A-Kasser mener, at det er svært at administrere.
Ændringsforslaget er en forbedring, men vi vil ikke stemme for så dårligt lovarbejde som det her.
De skal trække det tilbage og lave et bedre stykke arbejde, siger beskæftigelsesordfører Leif Lahn.
Mange ting, der ikke virkerHvad skulle der laves om, før I ville stemme for?
- Det er svært, fordi der er mange ting, som bare ikke virker.
For at nævne nogle få ting, så har man ikke tænkt på, at folk mister noget i sygedagpenge og folk ikke kan få barsel, når de kommer hjem.
Desuden har man ikke set på, hvad der skal ske i forhold til brexit og de mennesker, som arbejder derover, siger han.
Hvis I kommer til magten efter valget, hvad vil I så gøre i forhold til en lov om opholdskrav?
- Hvis vi vinder valget, så vil vi trække loven tilbage så hurtigt som muligt.
Og så vil vi lave et ordentligt stykke arbejde med arbejdsmarkedets parter og sikre, at der kommer et opholdskrav, men at det bliver på en ordentlig måde, siger beskæftigelsesordføreren.
Er det et valgløfte fra Socialdemokratiet, at I vil trække loven tilbage, hvis I kommer til magten?
- Vi kommer til at sætte det tilbage med det samme, og så vil sætte os ned med arbejdsmarkedet parter og se på, om vi ikke kan få opholdskrav og optjeningsprincipper ind.
For det vil vi gerne, siger Leif Lahn.
Beskæftigelsesministeren kalder kritikken fra en politisk uenighed og har følgende skudsmål om Socialdemokratiets beslutning.
- Det er klar tale af Socialdemokratiet, at de synes, at det skal være lettere for udenlandske statsborgere at få afgang til danske dagpenge.
Det er jeg så bare lodret uenig i, siger Troels Lund Poulsen.
Lovforslaget ventes at blive stemt igennem i næste uge.
Med ændringsforslaget betyder det, at man skal have været mindst fem ud af 12 år i Danmark eller et EU/EØS-land for at have optjent retten til dagpenge i Danmark.
Det stiger til seks ud af 12 år i 2020 og syv ud af 12 år i 2021 og frem.
FacebookTwitterKopier linkEmner:Socialdemokraterne|Troels Lund Poulsen (politiker)|Venstre|Dagpenge|Storbritannien




https://www.dr.dk/nyheder/indland/forsvarer-om-faengslet-norsk-iraner-han-er-presset

Landsdækkende politiaktionSe temaIndlandForsvarer om fængslet norsk-iraner: Han er pressetDen 39-årige norsk-iraner er sigtet for at have medvirket til drabsforsøg og have hjulpet en fremmed efterretningstjeneste.
Norsk-iraneren er sigtet for at have medvirket til drabsforsøg på lederen af gruppen ASMLA (th), der producerer tv fra Ringsted.
Arkivfoto.
Af Emma Toft13.
dec.
2018 kl.
15.
23Bemærk: artiklen er mere end 30 dage gammelLæs opFængslingen af en 39-årig norsk-iraner bliver forlænget i fire uger.
Det har dommer Elisabeth Larsen besluttet ved et retsmøde i Københavns Byret i dag.
Politiet og Politiets Efterretningstjeneste (PET) mistænker den 39-årige mand for at have have hjulpet en iransk efterretningstjeneste med til at planlægge et angreb på lederen af en gruppe herboende eksiliranere.
Gruppen kalder sig ASMLA og holder til i Ringsted, hvorfra de producerer tv med en iransk-kritisk linje.
Gruppen kæmper for arabisk selvstændighed til det iranske område Ahvaz.
Manden er nu fængslet frem til den 10.
januar i isolation.
Spørgsmålet om isolation har forsvareren i sagen, Allan Lund Christensen, indbragt for landsretten.
Norsk-iraneren har ikke haft kontakt til sine tre børn siden sin anholdelse.
- Det presser ham, siger Allan Lund Christensen efter retsmødet.
Derfor bad han i dag om, at manden fik lov til at tale i telefon med sin ældste datter.
Men det havde retten ifølge Allan Lund Christensen ikke tid til at tage stilling til.
Det skal formentlig afgøres ved et nyt retsmøde.
Manden har tre børn, som har været under svenske myndigheders varetægt siden mandens anholdelse i Sverige den 21.
oktober.
Den 39-årige mand nægter sig skyldig.
Lukkede døreDagens retsmøde om forlængelse af norsk-iranerens varetægtsfængsling blev holdt bag lukkede døre.
Det krævede anklager Søren Harbo af hensyn til efterforskningen, forholdet til fremmede magter og personers sikkerhed.
Dermed kan offentligheden kun få oplyst sigtelsen i sagen og ikke andre detaljer.
Men inden dørene blev lukket, nåede den norsk-iranske mand at sige, at han ønsker offentlighed om det hele.
- Der er ingen grund til politiets overfølsomhed, sagde han gennem sin tolk.
Manden var iført skjorte, blå jeans og sort dynejakke.
Ved sidste retsmøde smilede han til den fremmødte presse.
I dag så han alvorlig ud.
Mandens forsvarer, Allan Lund Christensen, protesterede også i dag over udsigten til lukkede døre, hvilket han også har gjort ved et tidligere retsmøde.
PET fortalte om manden på pressemødeDen 39-årige mand blev anholdt den 21.
oktober, men først ved et pressemøde den 30.
oktober fortalte PET-chef Finn Broch Andersen om anholdelsen.
Manden er sigtet for at have sat en fremmed efterretningstjeneste i stand til at virke i Danmark ved at have taget billeder af og observeret ASMLA-lederens bopæl.
Iranske myndigheder mistænker lederen for terror, står der i sigtelsen.
Desuden er den 39-årige mand sigtet for medvirken til forsøg på drab på ASMLA-lederen.
PET lukkede store dele af landet ned i slutningen af september, fordi efterretningstjenesten frygtede, at et angreb var i gang mod netop ASMLA-lederen, som nu selv er sigtet for at billige til terror.
Politiet var også synligt til stede i dag ved Københavns Byret.
Udenfor stod en betjent med maskingevær, og i retslokalet var der flere betjente iført skudsikre veste.
Der er navneforbud i sagen.
FacebookTwitterKopier linkEmner:Politiets Efterretningstjeneste|ASMLA|Kriminalitet|Efterretningstjenester|Ahvaz




https://www.dr.dk/nyheder/kultur/film/anmelder-om-ny-spiderman-tegnefilm-vanvittig-flot-men-er-den-kun-noerder

Film og serierAnmelder om ny Spiderman-tegnefilm: Vanvittig flot, men er den kun for nørder?
'Spiderman: Into the Spider-verse' foregår i dybden af edderkoppemand-universet.
Men fungerer det?
Den nye Spiderman-tegnefilm er flot, men indforstået.
(© © Sony Pictures Animation)Af Per Juul Carlsen13.
dec.
2018 kl.
13.
00Bemærk: artiklen er mere end 30 dage gammelLæs opHvordan laver man en fed superheltefilm?
Det har vi selvfølgelig hver vores mening om.
Fans af Iron Man, Thor, Superman og så videre vil helst se det, de kender fra tegneserierne.
Andre af os vil helst ikke se det, nogen kender fra tegneserierne.
Så bliver det nemlig forbasket indforstået.
© drPer Juul CarlsenFilmtossen Per Juul Carlsen er vært for Filmland Podcast samt anmelder på P1 Eftermiddag.
Han er ikke meget for at tale om yndlingsfilm, men vil gerne vedgå, at hans liv blev formet af Monty Python, David Lynch, 'Rumrejsen år 2001', 'Blade Runner', talrige tegneserier og en helt igennem fortræffelig barndom i Randers.
Det bringer os lynhurtigt til den nye animerede superheltefilm, ’Spider-man – Into the Spiderverse’.
Oprindeligt er den en 7 år gammel tegneserie af Sara Pichelli og Brian Michael Bendis, skabt og udviklet indenfor det amerikanske tegneseriesuperhelteimperium Marvel.
'I stedet for den klassiske hvide new yorker-knægt, Peter Parker, er det nu den sorte skoledreng, Miles Morales, der har overtaget Spiderman- kostumet.
Eller rettere: De deles om det.
Takket være den onde skurk, Wilson Fisk, der har konstrueret en maskine til at rejse mellem flere parallelle dimensioner, kan Morales og Parker – og mange flere – være Spiderman i hver deres dimension.
Og der er plads til flere Spidermænder fra andre dimensioner.
Det er også omdrejningspunktet i filmudgaven af ’Into the Spiderverse’, der er kommet til verden i en forrygende elastisk og sprælsk tegnestil.
Men hvordan fungerer det indviklede univers egentlig i 'Spiderman: Into the Spider-verse'?
Og hvad skal der egentlig til, for at en superheltefilm fungerer?
1Hvad er en svag superheltefilm?
(© © Sony Pictures Animation)Min påstand er, at de bedste superheltefilm er dem, der fortæller om mennesker – og ikke så meget om de filejser (og enkelte filejsiner), der drøner rundt i fastelavnskostumer og redder verden.
De bedste superheltefilm begynder som regel med baggrundshistorien, om hvordan en lille dreng (og enkelte piger) blev en superhelt.
Om de menneskelige kvaler.
Om følelserne.
Om overvejelserne.
De svageste superheltefilm er til gengæld dem, der tror at en superskurk med skumle planer, en renhjertet superhelt og en masse tjubang er rigeligt til at skabe en god historie.
Og de allersvageste er dem, der tror, at alle har læst tegneserien bag filmen.
2Skal ikke-nørderne inviteres indenfor?
(© © Sony Pictures Animation)’Spider-man – Into the Spiderverse’ har lidt af alle tre.
Vi møder Miles Morales, en rigtig new yorker-knægt med en sort far og en latinsk mor, og ser hvordan han får sine superkræfter af at blive bidt af en radioaktiv edderkop.
Pludselig er han i kontakt med en håndfuld andre spider-typer, deriblandt en aldrende Peter Parker.
Og så bliver det indforstået.
Blandt de andre spider-fiduser er for eksempel Spiderham, en gris i Spiderman-kostume.
Den har eksisteret i Marvels tegneserieunivers siden 1983, hvilket man skal vide som Marvelnørd.
Gør man ikke det, er den kun megaforvirrende.
Flere af de andre ’nye’ spidermænder er endnu mere snørklede.
Og de refererer på kryds og tværs i Marvels univers i et afsindigt tempo.
Det havde måske været til at leve med hvis Wilson Fisk havde været en afsindig spændende skurk med en spændende motivation.
Spider-Man: Into the Spider-verseInstruktører: Bob Persichetti, Peter Ramsey og Rodney RothmanDanske stemmer: Lue Dittmann Støvelbæk, Nikolaj Lie Kaas, Lars Mikkelsen,Premiere: 13.
december 2018Og joh, det er godt tænkt, at han med sin supercollider, der kan bringe flere dimensioner sammen, forsøger at finde sammen med den kone, der skred og tog deres barn med sig.
Men meget mere får vi ikke at vide om Wilson Fisk.
Og det virker lidt hysterisk, og heller ikke særlig logisk, at rode rundt i universets sammensætning for at rette op på et parforhold.
3Kan det fungere, selvom kun Marvelnørderne forstår det?
(© © Sony Pictures Animation)’Into the Spiderverse’ er som nævnt afsindigt flot at se på med sin spændstige animationsstil.
Det dulmer irritationen over nørderiet.
Og det er bestemt velfungerende at se en ældre udgave af Peter Parker hjælpe Miles Morales med at styre sine superkræfter.
Men hvis man bare gerne vil høre om Miles Morales og hans symbolske kamp for at få styr på sine evner, er ’Into the Spiderverse’ godt nok proppet til med nørdet udenomssnak.
Vanvittigt flot animeret udenomssnak, men stadig udenomssnak.
FacebookTwitterKopier linkEmner:Litteratur|Fisk




https://www.dr.dk/nyheder/regionale/oestjylland/foerste-gang-i-aarhus-bandemedlemmer-faar-opholdsforbud-efter-dom

ØstjyllandFørste gang i Aarhus: Bandemedlemmer får opholdsforbud efter domFængselsstraffe på seks og otte år efter skyderi i Aarhus Vest fører også til forbud mod at opholde sig i området.
To mænd fra Brabrand-gruppen har som de første i Aarhus fået dom for, at de ikke må vende tilbage til deres kvarter i ti år efter deres fængselsstraf.
(ARKIVFOTO) Af Villy Vestergaard og Flemming Nielsen13.
dec.
2018 kl.
13.
08Bemærk: artiklen er mere end 30 dage gammelLæs opFor første gang har personer dømt for bandekriminalitet fået forbud mod at opholde sig i bestemte dele af Aarhus, oplyser Østjyllands Politi.
Det sker i kølvandet af fængselsstraffe på seks og otte års fængsel til to mænd på 26 og 28 år.
Begge mænd nægtede sig skyldige og tog sig betænkningstid i forhold til at anke.
Dagens dom i retten i Aarhus er efterspillet efter et voldsomt angreb på to personer i januar i et boligkvarter i det vestlige Aarhus.
De to dømte mænd får nemlig forbud mod at opholde sig i Aarhus Vest og i Brabrand i ti år, når de engang bliver løsladt, og den 28-årige blev samtidigt idømt en betinget udvisning.
- Det betyder, at de ikke må opholde sig i postnumrene 8210 og 8220, forklarer en af sagens anklagere, Rosa Pape.
Med i Brabrand-gruppenOpholdsforbuddet betyder, at politiet vil anholde dem, hvis de efter afsoningen bliver set i området, forklarer Rosa Pape.
- Det er under hensyntagen til, hvordan man mest effektivt forhindrer kriminelle aktiviteter fra de dømtes side, siger hun.
De to mænd er ifølge politiet begge medlemmer af den såkaldte Brabrand-gruppe.
Læs også:Ny bandepakke på plads: Hårdere straffe og opholdsforbudDe blev kendt skyldige i at overfalde to personer natten til den 29.
januar, som de havde en konflikt med.
De var sammen med en gruppe andre mænd, da de havde sammenstødet med de to.
Opgøret fandt sted på Dortesvej i Brabrand, hvor gruppen bevidst kørte ind i de to mænds bil, affyrede flere skud og blandt andet ramte en 22-årig mand i foden og sprøjtede ham i ansigtet med peberspray.
Den anden person fik skader på sin ene hånd.
En tilfældig parkeret bil blev også ramt af skud.
Ekstra straf for skud i boligområdeI retten blev begge mænd dømt efter Straffelovens paragraf 81b, som giver ekstra straf for at bruge skydevåben på et offentligt sted.
Den 28-årige blev i retten også dømt for et forhold begået under bandekonflikten i sommeren 2017, hvor han den 30.
juni sammen med fem andre mænd tvang et rivaliserende bandemedlem ind i en kassevogn.
Her slog de ham flere gange med et slagvåben og fik en hund til at bide ham, inden de efterlod ham et sted i Brabrand.
I det forhold blev den 28-årige dømt efter den såkaldte bandeparagraf i straffeloven, 81a, der kan give en skærpet straf, hvis forbrydelsen kan relateres til en bandekonflikt.
I samme sag har fire andre mænd allerede fået dom i byretten.
Anklagemyndigheden har flere sager på vej, hvor de vil kræve opholdsforbud i det vestlige Aarhus, hvis de tiltalte bliver dømt, oplyser Rosa Pape.
FacebookTwitterKopier linkEmner:Aarhus|Kriminalitet|Organiseret kriminalitet|Retten i Århus|Østjyllands Politi




https://www.dr.dk/nyheder/regionale/hovedstadsomraadet/koebenhavn-praler-med-landbrug-paa-tag-nu-skal-det-vige

KøbenhavnKøbenhavn praler med landbrug på tag: Nu skal det vige for parkeringspladserBorgmester beklager, at det ikke er muligt for kendt tag-landbrug at fortsætte.
(arkiv) MInilandbruget Østergro på toppen af Æbeløgade 4 på Østerbro risikerer at måtte lukke.
Af Thomas Prakash13.
dec.
2018 kl.
13.
01Bemærk: artiklen er mere end 30 dage gammelLæs opDet er grønt, bæredygtigt og urbant.
Umiddelbart er taghaveprojektet Østergro indbegrebet af alt det, som byen København gerne vil markedsføre sig på.
Billedet af unge københavnere, der dyrker grøntsager på et tag i et forhenværende industrikvarter, har da også optrådt i internationale magasiner og i reklamekampagner for Wonderful Copenhagen og Visitdenmark.
Men nu risikerer taglandbruget og restauranten på Ydre Østerbro at måtte lukke, skriver Information.
En gammel bestemmelse kræver nemlig, at der i stedet skal være 23 private parkeringspladser på taget.
Parkeringspladser, der aldrig har været.
ØstergroTaghave på over 600 kvadratmeter.
Etableret i 2014 med 110 tons jord på toppen af et forhenværende bilauktionshus.
Haven drives af frivillige i fællesskab og leverer grøntsager, æg og honning til 40 medlemsfamilier.
Har spisehus med plads til 25 siddende gæster i drivhus.
- Vi står i den helt absurde situation at kunne se frem til at skulle rydde Østergro på grund af nogle parkeringspladser, der aldrig har været der eller nogensinde vil blive taget i brug, siger gartner og medstifter af projektet Livia Urban Swart Haaland.
Gammel bilelevatorDa hun og andre ildsjæle i 2014 fik lov af ejeren til det forhenværende bilauktionshus at sprede tonsvis af jord på taget og oprette et minilandbrug med kål, salater, blomster, høns og meget andet, fik man en midlertidig tilladelse til kommunen.
Det blev nævnt, at der godt nok var et krav om, at der skulle være seks private parkeringspladser på taget, som har adgang fra gaden via en ståltrappe og en gammel bilelevator.
Græsrødderne undrede sig, da taget havde stået tomt i flere år.
Og tanken om at skulle fragte biler op på taget med den udtjente elevator virkede helt urealistisk.
(Arkiv) Østergro leverer grøntsager til 40 medlemsfamilier.
Siden har kommunen gennemgået papirerne og nu, hvor man arbejder på en permanent tilladelse, har man opdaget, at der faktisk skal være 23 parkeringspladser på taget.
Og med mindre Østergro kan finde de parkeringspladser andre steder i kvarteret, kan taghaven ikke få lov til at fortsætte.
Ejeren af bygningen vil dog beholde Østergro og har ingen ønsker om parkering på taget.
Grænsen, for hvor mange gange man kan forlænge en dispensation, er overskredet.
Ninna Hedeager Olsen (EL), Teknik- og miljøborgmester, KøbenhavnBorgmester: Fuldstændigt åndssvagtEnhedslistens teknik- og miljøborgmester, Ninna Hedeager Olsen, erkender, at Østergro kan få svært ved at leve op til kravet fra forvaltningen.
- Det næsten umuligt at finde over tyve parkeringspladser i en by, hvor der i forvejen er kamp om pladsen.
Det vil være usandsynligt dyrt, siger hun.
Hun erkender situationens absurditet:- Det er jo fuldstændigt åndssvagt, hvis vi på grund af et krav om nogle fiktive parkeringspladser ikke kan permanentgøre denne fantastiske taghave - et grønt, bæredygtig fællesskab - alt det, vi gerne vil have mere af i København, siger hun.
Hvorfor kan I ikke bare give dem en midlertidig tilladelse eller en dispensation?
- Grænsen, for hvor mange gange man kan forlænge en dispensation, er overskredet.
Vi har spurgt forvaltningen på 117 måder, om man ikke kan komme med en løsning, der gør, at vi kan godkende det, men vi er løbet tør for muligheder, siger hun.
Læs også:Københavnsk taglandbrug gennemgår transformationBorgmesteren vil nu have Folketinget til at ændre lovgivningen om såkaldte byggelovsparkeringspladser, så det fremover bliver lettere at nedlægge parkeringspladser, når der bygges om, eller når områder får ny funktion.
Er det ikke bare fordi, I i forvejen gerne vil have færre biler og parkeringspladser i byen?
- Nu er det ikke os, der har taget denne sag op, men det er et godt eksempel.
Jeg kan da godt sætte spørgsmålstegn ved, at man skal lave parkeringspladser, når man bygger ungdomsboliger, når der ikke er nogen studerende, der kommer til at bruge dem, fordi det ligger lige ved siden af en metro-station, siger Ninna Hedeager Olsen.
Østergro vil kæmpeHos Østergro kan man stadig ikke forstå, at man ikke kan få en dispensation.
Man har sat en underskriftsindsamling i gang og er indstillet på at kæmpe.
- Indtil nu har udmeldingen fra Københavns Kommune været, at der ikke findes en løsning, men det bliver der nødt til at være.
Ellers så vinder bureaukratiet for bureaukratiets skyld.
Det er den her sag alt for vigtig til, siger Livia Urban Swart Haaland.
FacebookTwitterKopier linkEmner:Ninna Hedeager Olsen (politiker)|ØsterGro|København|Parkering|Østerbro




https://www.dr.dk/nyheder/regionale/sjaelland/femern-direktoer-om-eu-dom-vi-har-ingen-forventning-om-projektet

Valg til Europa-ParlamentetSe temaSjællandFemern-direktør om EU-dom: Vi har ingen forventning om, at projektet forsinkesDet var oprindeligt planen at Femern-forbindelsen skulle åbne i 2018.
(Arkivfoto).
EU-domstolens afgørelse glæder rederiet Scandlines, der flere gange har klaget over, at finansieringen er konkurrenceforvridende.
Af Signe Mai Vilsbøll13.
dec.
2018 kl.
13.
52Bemærk: artiklen er mere end 30 dage gammelLæs opDet statsejede selskab bag Femern-forbindelse, Femern A/S, var forberedt på en midlertidig annullering af projektets finansiering.
Sådan lyder det fra selskabets finansdirektør, Allan Christensen, efter at EU-domstolen i dag har pålagt EU-kommissionen at foretage en grundig undersøgelse af projektets finansiering med statsgaranterede lån i 55 år og stoppet finansieringen midlertidigt.
- Vi har forberedt os på de mulige udfald og sikret os adgang til likviditet, så vi kan træffe de nødvendige beslutninger om projektets videre fremdrift.
Pengene er på plads, og vi forventer ikke, der bliver behov for yderligere initiativer frem mod en ny godkendelse, siger finansdirektøren.
Allan Christensen mener ikke, at EU-dommen får konsekvenser for projektets fremdrift.
- Vi har ingen forventninger om, at projektet forsinkes.
Klager fra rederierneSagen blev tilbage i 2015 indbragt for EU-domstolen af blandt andre Scandlines, fordi rederiet mente, at kommissionen havde været for hurtige til at blåstemple finansieringen af det historisk store anlægsprojekt.
Vurderingen fra kommissionen kom blandt andet på baggrund af klager fra Scandlines.
De gik på, at den danske stat ydede ikke-godkendt statsstøtte i form af statsgarantier og statslån, fordi EU havde givet Danmark lov til at garantere for lån til den 53 milliarder kroner dyre tunnel.
Scandlines: Lov er lovHvad EU-Kommissionen kommer frem til i anden omgang er uvist, men det står altså klart, at Femern ikke må benytte den nuværende fordelagtige finansiering med statsgaranterede lån, mens undersøgelsen er i gang.
Dagens afgørelse glæder rederiet Scandlines.
- Systemet har i årevis udvist magtarrogance i forsøget på at tromle en Femern-godkendelse igennem med henvisning til, at det var ’politisk ønskeligt’.
EU-Kommissionens forsøg på at anvende samme metoder har nu med EU-Domstolens afgørelse fået en klokkeklar besked om, at lov er lov, og at regler skal følges.
Det er både jeg og mine mange medarbejdere glade for, lyder det fra CEO i Scandlines, Søren Poulsgaard Jensen, i en pressemeddelelse.
Tunnel skal stå færdig i 2028Femern-tunnellen bliver med sine 18 km verdens længste sænketunnel.
Den skal indeholde fire motorvejsspor og to jernbanespor og gå fra Rødby Havn i Danmark til Puttgarden på den tyske side.
Ifølge de seneste planer skal tunnellen stå færdig i 2028.
Det var ellers planen ved projektstart i 2007, at Femern-forbindelsen skulle åbne allerede i 2018.
FacebookTwitterKopier linkEmner:EU-Domstolen|Europa-Kommissionen|Femern|Broer og tunneller|Økonomi




https://www.dr.dk/nyheder/udland/kina-anholder-endnu-en-canadier

UdlandKina anholder endnu en canadier DR's korrespondent ser en klar sammenhæng med højspændt Huawei-sag.
Canadiske Michael Spavor (tv) er blandt andet kendt for at have arrangeret et besøg i Nordkorea for basketballstjernen Dennis Rodman.
Af Jakob Busk Olsen13.
dec.
2018 kl.
12.
46Bemærk: artiklen er mere end 30 dage gammelLæs opDe kinesiske myndigheder bekræfter, at de har anholdt endnu en canadisk statsborger.
Det drejer sig om forretningsmanden Michael Spavor, der forsvandt nogenlunde samtidig med landsmanden Michael Kovrig.
Anholdelserne sker, mens finanschefen for den kinesiske telegigant Huawei, Meng Wanzhou, risikerer at blive udleveret fra Canada til USA, hvor hun er mistænkt for brud på landets sanktioner mod Iran.
Kinesiske statsmedier oplyser, at de to canadiere tilbageholdes "på en mistanke om at være engageret i aktiviteter, der skader Kinas statslige sikkerhed".
Læs også:Canadier anholdt i Kina før retsmøde i Huawei-sagHjalp stjerne til NordkoreaUmiddelbart har de to anholdte mænd ikke så meget tilfælles - bortset fra, at de har samme fornavn, og begge kommer fra Canada.
Michael Kovrig er tidligere diplomat og arbejder for som analytiker for organisationen International Crisis Group, mens Michael Spavor arrangerer rejser til Nordkorea for forretningsfolk og turister.
Spavor hjalp blandt andet med et besøg af den amerikanske basketballstjerne Dennis Rodman i Nordkorea i 2013, hvor canadieren også selv mødte diktatoren Kim Jong-un.
Klart signalDR Nyheders Asien-korrespondent Philip Khokhar har svært ved at se, at de to canadiere skulle udgøre en sikkerhedsrisiko.
- Det virker som om, at man har fundet nogle personer, der ikke er så vigtige, at det skaber alt for mange problemer for kineserne, siger han.
- Men samtidig sender man et klart signal til Canadas regering om, at canadiere i Kina får det meget svært, hvis Huawei-chefen bliver udleveret til USA.
Velkendt mønsterKorrespondenten siger, at sagen om de anholdte canadiere følger et velkendt mønster.
- Når vi tidligere har set, at udenlandske statsborgere er blevet tilbageholdt i Kina - uden at der er begået noget kriminelt - så handler det altid om sådan noget som national sikkerhed.
Philip Khokhar påpeger, at den form for vagt formulerede mistanker er svære fuldstændig at modbevise.
- Men det er da besynderligt, at Kina lige præcis nu skulle have fundet ud af, at de her personer udgør en trussel mod landets sikkerhed.
Timingen er ikke tilfældig.
FacebookTwitterKopier linkEmner:Kim Jong-un (politiker)|Nordkorea|Kina|Huawei|Canada




https://www.dr.dk/sporten/badminton/badmintondouble-faar-vigtig-sejr-i-saesonfinalen-fedt-slaa-den-sidste-bold-ned

BadmintonBadmintondouble får vigtig sejr i sæsonfinalen: 'Fedt at slå den sidste bold ned'Kim Astrup og Anders Skaarup Rasmussen kom et skridt nærmere avancement fra gruppespillet ved sæsonfinalen.
Kim Astrup (tv.
) og Anders Skaarup Rasmussen (rødt) har nu vundet og tabt en kamp ved sæsonfinalen.
Af Kasper Heide Lund, Mathias Jacobsen pg Ritzau og /ritzau/13.
dec.
2018 kl.
14.
13 | opdateret 13.
dec.
2018 kl.
14.
17Bemærk: artiklen er mere end 30 dage gammelLæs opDen danske herredouble Kim Astrup og Anders Skaarup Rasmussen hentede torsdag en vigtig sejr ved sæsonfinalen i badminton.
Den danske double vandt 21-17, 21-19 over kineserne Han Chengkai og Zhou Haodong, der ligger nummer ti på verdensranglisten og er fjerdeseedet ved sæsonfinalen i Tianhe.
Astrup og Rasmussen kan nu begynde at drømme om en semifinale.
Sejren betyder nemlig, at doublen har en sejr i to kampe.
De to øvrige par i danskernes gruppe, favoritterne Marcus Gideon og Kevin Sukamuljo og de forsvarende verdensmestre, Li Junhui og Liu Yuchen, har ligeledes en sejr hver.
- Det var en fed sejr for os.
Vi var lidt slukøret efter i går, (onsdag, red.
) fordi det var en af de få gange, hvor vi har haft chancen for at lukke kampen mod verdens nummer et, siger Anders Skaarup Rasmussen med henvisning til deres nederlag til Gideon og Sukamuljo.
- Det er ikke sikkert, det var det kønneste spil, men det var rigtig fedt at slå den sidste bold ned.
Mutters alenePå grund af konflikten mellem forbundet Badminton Danmark og spillerne er Kim Astrup og Anders Skaarup Rasmussen har derfor ikke nogen trænere på sidelinjen i sæsonfinalen, som de plejer.
- Det betyder, at vi står på egne ben og skal klare det hele selv, men vi får lavet justeringer i løbet af kampen på egen hånd, og det vendte faktisk momentum i andet sæt, siger Anders Skaarup Rasmussen.
Astrup og Rasmussen møder verdensmestrene Li Junhui og Liu Yuchen fra Kina i sidste gruppekamp fredag, og her skal danskerne finde det samme spil frem igen.
- Vi har hele tiden vidst, at hvis vi skal have nogen chance for at gå videre, så skal vi nok vinde to kampe.
Så opgøret i morgen (fredag, red.
) bliver vores helt store finale, siger Skaarup Rasmussen.
- Den bevægelse og energi vi havde på banen i dag (torsdag, red.
), skal vi vise igen i morgen (fredag, red).
To af gruppens fire par avancerer til semifinalerne.
FacebookTwitterKopier linkEmner:Badminton Danmark|Badminton|Kina




https://www.dr.dk/nyheder/udland/theresa-may-bekraefter-afgang-en-anden-skal-staa-i-spidsen-partiet-ved-naeste-valg

BrexitSe temaUdlandTheresa May bekræfter afgang: "En anden skal stå i spidsen for partiet ved næste valg"Det er stadig uklart præcist, hvornår den britiske premierminister har tænkt sig at stoppe.
Theresa May er i dag i Bruxelles, hvor Europa Rådet afholder topmøde de kommende dage.
Af Louise Brodthagen Jensen13.
dec.
2018 kl.
14.
24Bemærk: artiklen er mere end 30 dage gammelLæs opTheresa May vil ikke stå i spidsen for De Konservative ved næste valg, som bliver afholdt senest i 2022.
Det gjorde hun klart, da hun i eftermiddag ankom til EU-mødet i Bruxelles, hvor hun vil forsøge at indhente de nødvendige forsikringer, så hun kan få den udskældte brexit-aftale igennem i det britiske parlament.
-Jeg synes, det er det rette valg at lade en anden leder stå i spidsen for partiet ved næste valg, siger hun ifølge nyhedsbureauet AP.
Allerede i aftes meddelte den britiske premierminister sine partifæller i parlamentet, at hun ikke forestiller sig at være partileder ved næste valg.
Det skete i en tale kort inden den mistillidsafstemning, partiet var indkaldt til, og hvor 117 ud af 317 partimedlemmer udtrykte manglende tillid til partilederen.
Theresa May vandt afstemningen med 200 stemmer - og dermed flertallet - men gjorde det altså klart, at hendes tid som partiformand har en udløbsdato inden næste valg.
Ingen præcis tidsrammePræcist hvornår hun har tænkt sig at træde tilbage er dog endnu uklart.
- Det har været en lang og udfordrende dag, men jeg er glad for, at jeg ved aftenens afstemning har fået opbakningen fra mine kolleger, sagde Theresa May efter afstemningen.
- Selvom jeg er taknemmelig for den opbakning, så har en markant andel af mine kolleger stemt imod mig.
Og jeg har lyttet til det, de har sagt.
Storbritanniens seneste parlamentsvalg fandt sted i juni 2017, et valg Theresa May udskrev knap halvanden måned før.
I aftes afviste hun at udskrive et lignende lynvalg, og det næste valg kan derfor finde sted helt frem til maj 2022.
FacebookTwitterKopier linkEmner:Theresa May (politiker)|Storbritannien|Det Konservative Folkeparti|EU|Bruxelles




https://www.dr.dk/nyheder/udland/700-betjente-jager-mistaenkt-bag-skudangreb-i-frankrig

Skyderi i StrasbourgSe temaUdland700 betjente jager mistænkt bag skudangreb i FrankrigTre personer er døde efter et skyderi i den franske by Strasbourg tirsdag.
Den franske regering har sendt ekstra soldater ud på de franske gader for at sikre ro og orden efter en skudepisode i Strasbourg tirsdag aften.
)13.
dec.
2018 kl.
12.
32Bemærk: artiklen er mere end 30 dage gammelLæs opSikkerhedsstyrker forsøger fortsat at fange den mand, der er mistænkt for at stå bag skyderiet i den franske by Strasbourg tirsdag aften.
En talsmand fra den franske regering Benjamin Griveaux fortalte til ifølge AP til CNews, at flere end 700 betjente er involveret i jagten på den 29-årige Cherif Chekatt.
Tidligere har politiet offentliggjort et billede af den mistænkte, men han er fortsat på fri fod to dage efter, at skyderiet fandt sted.
Fransk politi har offentliggjort et billede af den 29-årige mistænkte, Cherif Chekatt.
Anklagemyndigheden i Paris meddeler i dag, at en tredje person er død som følge skudangrebet, skriver Reuters.
Det er tidligere blevet meldt ud, at to personer omkom under angrebet, og at en person var erklæret hjernedød.
Den eftersøgte mand åbnede ild på et julemarked i centrum af Strasbourg omkring klokken otte tirsdag aften.
Politiet udvekslede undervejs skud med gerningsmanden, som dog fortsat er på fri fod.
1.
900 soldater indsatDen mistænkte har været i myndighedernes søgelys gennem længere tid.
Vurderingen lød, at han var en trussel mod den offentlige sikkerhed.
Regeringen har sat systemet i gang i forsøget på at få fat i gerningsmanden både død eller i live, oplyser talsmanden.
Efter skyderiet er der også blevet indsat 1900 ekstra soldater rundt omkring i landet, der patruljerer gaderne og sikrer tætbefolkede steder.
Ifølge det franske nyhedsbureau AFP har den formodede gerningsmand 27 domme bag sig.
Første gang hammeren faldt for den nu 29-årige mand, var han 13 år.
De kriminelle handlinger indeholder forskellige episoder fra tyveri til vold.
Angrebet i Strasbourg bliver efterforsket som terror.
Benjamin Griveaux opfordrede også protestbevægelsen "De Gule Veste", der har demonstreret i landet de seneste uger, til lade være med at gå på gaden.
/ritzau/FacebookTwitterKopier linkEmner:Frankrig|Strasbourg|Kriminalitet|Anklagemyndigheden|Paris




https://www.dr.dk/nyheder/kultur/kob-en-hjemlos-700-kroner-hornsleth-udstiller-hjemlose-i-hellerup

KulturKøb en hjemløs for 700 kroner: Hornsleth udstiller hjemløse i Hellerup- Det er ikke velgørenhed, det er business, siger kunstneren, der ikke frygter kritik af udstillingen.
- Jeg håber, at denne udstilling kan sætte fokus på det problem, at der er en stigende fattigdom i Danmark, siger kunstner Kristian Von Hornsleth (yderst til højre), der i øjeblikket også har et projekt med hjemløse i England, hvor billede her stammer fra.
.
(© Kristian von Hornsleth)Af Malene Koops Grønborg og //ritzau//13.
dec.
2018 kl.
11.
51Bemærk: artiklen er mere end 30 dage gammelLæs opHjemløse danskere vil i næste uge indtage Strandvejen i Hellerup, nord for København.
Her vil en mindre gruppe hjemløse i en måned møde op på adressen, hvor de hver lørdag fra klokken 12-14 står som mannequiner i glasmontrer, mens publikum gratis kan komme ind at se på dem i Kristian von Hornsleths nye galleri Strayfield.
Det vigtigste for mig er at vise, at hjemløshed er et ubehageligt symbol på, hvad der er galt på den helt store skala.
Kristian von HornslethUdstillingen kommer ifølge Kristian von Hornsleth som en dansk afstikker af et projekt i London, hvor han sælger hjemløse som kunstværker.
Han håber på, at udstillingen i Hellerup vil få folk til at tænke over uligheden i samfundet, som han mener er 'roden til alt ondt'.
- Det er en dansk serie med 'overklasse-hjemløse'.
I Danmark er det jo ikke ligeså slemt som i England, men det bliver det.
I USA har man tabt, England er på vej samme sted hen, og Danmark står næst for, siger han.
Kunstneren håber, at det her kan sætte fokus på, at der er en stigende fattigdom i Danmark.
- Det vigtigste for mig er at vise, at hjemløshed er et ubehageligt symbol på, hvad der er galt på den helt store skala med den globale økonomi.
Fuck racisme, - det hele bunder i social ulighed i verden, siger han.
Kristian von Hornsleth laver portrætter af de hjemløse, som kan købes.
Der er både en billig og en dyr udgave.
- Det henviser også til klassedeling.
Hvem vil betale mest?
, siger kunstneren selv.
(© Kristian von Hornsleth)Ikke velgørenhed, men businessDet står Kristian von Hornsleth også bag: I 2006 lancerede sit Uganda landsby-projekt.
Projektet gik ud på at få en hel landsby til at tage kunstnerens efternavn til gengæld for at få en gris eller ged.
I 2008 gjorde han sig bemærket ved at sælge aktier til våbenindustrien.
Ideen bag projektet var, at afkastet fra aktierne skulle investeres i humanitære organisationer og projekter.
I 2013 afsluttede han et projekt ved navn 'Deep Storage Project', der blandt andet bygger på tanken om det evige liv.
I 2014 havde dokumentarfilmen 'Hornsleth - På dybt vand' tv-premiere på DR2.
Filmen følger kunstneren over fem år fra projektets start til kunstværket, en otte gange elleve meter stjerneformet stålskulptur med DNA prøver fra 4000 personer, blev nedsænket i Marianergraven.
Kunstværket er en forlængelse af det, Kristian von Hornsleth i øjeblikket laver i London, hvor hjemløse også udstilles, og så kan man købe portrætter af dem.
Læs også:Dansk virksomhed har købt en hjemløs: 'Penge har ingen værdi, før de bliver brugt på noget fedt'- Forskellen på rig og fattig er så stor nu, og man frygter ekstremisme.
Vi vil hellere lave investeringer end bruge penge på klimaet, og det er bare et spørgsmål om tid, før man finder en måde at privatisere klimaet på, siger han og fortsætter:- Så nu privatiserer vi de hjemløse for at parodiere kapitalismen.
Jeg synes, hjemløse er et sjovt og interessant indspark i den debat.
Vi tjener penge på dem.
Det her er ikke velgørenhed.
Det er business, siger han.
Men de hjemløse får også selv en skilling ud af at være en del af kunstværket.
Indtjeningen kommer fra portrætter af de hjemløse, som bliver solgt til henholdsvis 700 kroner for en plakat og 7800 kroner for et indrammet grafisk tryk.
Den hjemløse får så halvdelen af de penge, der sælges for.
Kunstnerens projekt i London har skabt massiv kritik, og en britisk hjemløseorganisation anmeldte ifølge Berlingske Kristian von Hornsleth til politiet.
FacebookTwitterKopier linkEmner:Kristian von Hornsleth (billedkunstner)|Socialforhold|Hellerup|London|Berlingske Media




https://www.dr.dk/nyheder/politik/s-chefstrateg-smutter-foer-valget-har-faaet-nyt-job

PolitikS-chefstrateg smutter før valget: Har fået nyt jobTidligere skatteminister og nuværende chef i Socialdemokratiet, Thor Möger, har fået job i Cowi.
Thor Möger Pedersen forlader Folketingets største parti inden valget.
Han har fået nyt job.
Af Nicolas S.
Nielsen13.
dec.
2018 kl.
11.
47Bemærk: artiklen er mere end 30 dage gammelLæs opSocialdemokratiet går til valg uden sin chefstrateg, Thor Möger Pedersen, der har fået nyt job.
Den tidligere skatteminister har i en årrække været chef for Socialdemokratiets politiske afdeling, men han skal nu i stedet være chef for rådgivningsvirksomheden Cowis afdeling for Economics and Management.
- Det er endog meget svært at sige farvel til Socialdemokratiet og Christiansborg i det hele taget.
Men det er betryggende at forlade et Socialdemokrati i topform, skriver han i en pressemeddelelse og fortsætter:- Jeg har altid gerne villet prøve kræfter med det private erhvervsliv, og den mulighed er opstået nu.
Cowi er en unik virksomhed, som jeg glæder mig til at blive en del af – og jeg forbereder mig på en stejl læringskurve, skriver Thor Möger.
Læs også:Fakta Blå bog om Thor Möger - fra minister til udviklingschefThor Möger Pedersen har tidligere gjort karriere i SF.
I 2011 var han skatteminister i SRSF-regeringen i godt et år.
En post han blev fyret fra af SF-formand Annette Vilhelmsen, kort efter hun tiltrådte.
I sommeren 2013 meldte han sig ind i Socialdemokratiet.
Siden 2014 har han været ansat som chef i Socialdemokratiet.
Som ny chef for Socialdemokratiets politiske afdeling konstitueres Mathias Secher, der er økonom og indtil nu har fungeret som souschef i afdelingenFacebookTwitterKopier linkEmner:Thor Möger Pedersen (politiker)|Socialdemokraterne|Cowi|Socialistisk Folkeparti|Annette Vilhelmsen (politiker)




https://www.dr.dk/nyheder/indland/liuwina-blev-reddet-paa-maalstregen-men-regeringens-opholdskrav-er-stadig-unfair

Valg til Europa-ParlamentetSe temaIndlandLiuwina blev reddet på målstregen: Men regeringens opholdskrav er stadig unfairÆndret lovforslag rammer fortsat cirka 20 procent danske a-kassemedlemmer.
Liuwina Hæklund på 36 styrkede karrieren med et ophold i Japan.
Regeringens ændrede lovforslag betyder, at hun fortsat har ret til supplerende dagpenge.
)Af Mads Korsager Nielsen13.
dec.
2018 kl.
12.
47Bemærk: artiklen er mere end 30 dage gammelLæs opDa Liuwina Hæklund onsdag lagde sig til at sove, havde hun med egne ord udsigt til at være ‘fuldstændig på røven fra januar’.
Den 36-årige sangerinde var blandt de tusindvis af danskere, der fra årsskiftet stod til at miste supplerende dagpenge på grund af regeringens lovforslag om et opholdskrav.
Næste morgen var alt forandret.
Efter massiv kritik fra både arbejdsgivere og fagforbund gav regeringen og Dansk Folkeparti efter og meddelte, at man nu ændrer lovforslaget.
Ændringen betyder, at Liuwina Hæklund fra årsskiftet kan fortsætte arbejdet for et fodfæste i musikbranchen med hjælp fra supplerende dagpenge.
- Det er meget godt, at lovforslaget er lavet om.
Jeg synes stadig, det er et kedeligt krav.
Det begrænser folk, der nu opholder sig i udlandet og som skal overveje, om de skal flytte hjem inden tidsfristen.
Personligt er jeg lettet, men det er fortsat unfair for dem, der befinder sig i udlandet nu, siger Liuwina Hæklund, der forrige år kom hjem efter fire år i Japan.
Udgav første album i JapanHer underviste hun i engelsk samt fik masser af erfaring i at stå på en scene.
Udlandsopholdet betød blandt andet, at hun fik sit første album - ‘Always keep fighting’ - på gaden under eget navn.
- Nu skal jeg ikke slæbe mig igennem hverdagen og suge på labben fra alle jeg kender, men fortsat koncentrere mig om en karriere i branchen, forklarer Liuwina Hæklund, der under sit udlandsophold var medlem af a-kassen FTFa.
Rammer fortsat cirka 20 procent danskereTidligere betød regeringens lovforslag om opholdskrav, at man ville miste retten til arbejdsløsheds-, barsels- og sygedagpenge, hvis man boede eller arbejde længere end 12 måneder uden for EU eller EØS.
Det er nu lavet om, så a-kassemedlemmer kan opholde sig i udlandet i op til fem år, uden at miste dagpengeretten.
Samtidig bliver det nu muligt for unge, der er ude at rejse med deres forældre, kan opholde sig i udlandet indtil de fylder 23 år, uden at miste dagpenge.
Med ændringerne forventer Beskæftigelsesministeriet, at færre danske statsborgere bliver ramt af loven.
Tidligere var knap 40 procent af de ramte danske a-kassemedlemmer.
Med ændringerne falder det til omkring 20 procent.
Folketinget stemmer kort før julIfølge Liuwina Hæklund er det fortsat ærgerligt, at regeringen og Dansk Folkeparti vil straffe a-kassemedlemmer, der forlader Danmark længere end fem år.
- Mit udlandsophold gav mig gode kompetencer.
Det rustede mig til den situation, jeg står i nu, hvor jeg kan trække på forskellige ting for at få et arbejde i Danmark, siger Liuwina Hæklund, der supplerer indkomsten med sæsonarbejde for Hjem-Is.
Folketinget skal stemme om lovforslaget tirsdag og torsdag næste uge.
FacebookTwitterKopier linkEmner:Dansk Folkeparti|Folketinget|Dagpenge|Japan|Arbejdsløshed




https://www.dr.dk/nyheder/viden/teknologi/efterforskning-afsluttet-ingen-spor-efter-kinesiske-spion-chips

TeknologiEfterforskning afsluttet: Ingen spor efter kinesiske spion-chips Kinesiske spionchips skulle angiveligt være installereret i hardware hos Apple og Amazon.
Nu viser en undersøgelse det modsatte.
Bundkortet er den centrale enhed i alle computere.
(Foto: Alexandre Debiève © Unsplash.
com)Af Lasse From13.
dec.
2018 kl.
13.
46Bemærk: artiklen er mere end 30 dage gammelLæs opDet vakte stor opsigt, da erhvervsmediet Bloomberg i oktober skrev om kinesiske spionchips i virksomheden Super Micros bundkort, der er installeret i over 7.
000 computere i Apple og Amazons datacentre.
Chippene skulle ifølge Bloomberg være i stand til at sladre om alt hvad computeren, de var sat i, foretog sig.
Bloombergs historie var baseret på et årelangt graverarbejde og blev bekræftet af 17 anonyme kilder, men historien blev stærkt kritiseret af flere involverede virksomheder og i oktober var Apples direktør ude og kalde historien for det pure opspind.
Læs også:Medie: Kina har installeret spionchips i Apples og CIAs computere- Der er ingen sandhed i artiklens oplysninger om Apple.
De bør gøre det rigtige og trække historien tilbage, sagde Tim Cook i et interview med Buzzfeed i oktober.
Og nu viser en ekstern efterforskning, at kritikken er velbegrundet.
Fandt ingen beviserNu har Super Micro færdiggjort en revision, der ifølge Reuters blev udført af det globale efterforskningsfirma Nardello & Co.
De skal ifølge Reuters' kilde have undersøgt bundkort, som Super Micro har leveret til Amazon og Apple samt software og design filer for produkterne.
Efterforskerne, der var hyret af Super Micro, fandt ingen beviser på kinesiske spion-chips i Super Micros serverbundkort, skriver virksomheden i brev.
- Efter en grundig gennemgang og en række funktionelle test, fandt efterforskningsholdet absolut ingen beviser på ondsindet hardware i vores bundkort, skriver de.
FacebookTwitterKopier linkEmner:Amazon.
com|Apple Inc.
|Erhverv|IT-branchen|Tim Cook (erhvervsleder)




https://www.dr.dk/nyheder/penge/eu-dom-giver-nye-hovedbrud-femern-forbindelsen

Valg til Europa-ParlamentetSe temaPengeEU-dom giver nye hovedbrud for Femern-forbindelsenEU-kommissionen var ikke grundig nok, da den godkendte den danske finansiering af Femern-tunnellen.
(ARKIVFOTO).
Sagen blev indbragt for EU-domstolen i 2015.
Blandt andet af Scandlines, der står for færgetrafik mellem Rødby og Puttgarden.
Af Signe Mai Vilsbøll13.
dec.
2018 kl.
11.
22Bemærk: artiklen er mere end 30 dage gammelLæs opDen i forvejen stærkt forsinkede Femern-forbindelse er løbet ind i nye problemer.
EU-Domstolen har nemlig i dag fastslået, at EU-Kommissionen var for hurtig til at godkende den danske finansieringsmodel af tunnellen, der skal bygges mellem Danmark og Tyskland.
- Retten mener, at EU-Kommissionen burde have foretaget en mere grundig analyse af finansieringen af den faste forbindelse over Femern Bælt.
Derfor er kommissionens afgørelse annulleret, forklarer juraprofessor og ekspert i EU-ret ved Aarhus Universitet Pernille Wegener Jessen.
Femern-forbindelsenFemern-tunnellen bliver med sine 18 km verdens længste sænketunnel.
Tunnellen skal indeholde fire motorvejsspor og to jernbanespor og gå fra Rødby Havn i Danmark til Puttgarden på den tyske side.
Efter de seneste planer skal tunnellen stå færdig i 2028.
Oprndeligt var planen tilbage i 2007, at Femern-forbindelsen skulle åbne allerede i 2018.
Det er Danmark, der betaler for at bygge tunnellen.
Prisen bliver ifølge de seneste beregninger 53 milliarder kroner.
Dertil kommer landanlæg i Danmark og en opgradering af jernbanen fra Ringsted til Rødby for knap 10 mia.
kr.
Tyskland betaler for landanlæg på den tyske side.
Kilde: Femern A/SKonkurrenceforvridende?
Sagen blev tilbage i 2015 indbragt for EU-domstolen af rederiet Scandlines, som i dag sejler mellem Danmark og Tyskland.
Selskabet mener, at finansieringen af Femern-forbindelsen er konkurrenceforvridende, idet EU har givet Danmark lov til at garantere for lån, det statsejede selskab Femern A/S skal optage til tunnellen, der ventes at koste 53 milliarder kroner.
Når den danske statskasse garanterer, at pengene bliver betalt tilbage, kan et projektselskab som Femern A/S få lån med lave renter.
Netop fordi, lånene kan optages med lav rente, er de afgørende for økonomien i Femern-projektet.
Afgørende for Femern-projektetKommissionens beslutning om ikke at modsætte sig finansieringen, der er ydet til Femern A/S, er med EU-Domstolens afgørelse skrottet.
Og samtidig bliver EU-Kommissionen pålagt at foretage en undersøgelse af, om finansieringen med statsgaranterede lån i 55 år faktisk er konkurrenceforvridende for færgetrafikken.
Hvad EU-Kommissionen kommer frem til i anden omgang er uvist, men det står klart, at Femern ikke kan benytte den nuværende fordelagtige finansiering, mens undersøgelsen er i gang.
Det kan ikke udelukkes, at undersøgelsen medfører yderligere forsinkelser eller fordyrelser af Femern-forbindelsen, der ifølge det seneste skøn tidligst åbner i 2028.
Forbindelsen skulle oprindeligt være åbnet i 2018.
FacebookTwitterKopier linkEmner:EU-Domstolen|Europa-Kommissionen|Femern|Margrethe Vestager (politiker)|Økonomi




https://www.dr.dk/sporten/fodbold/europaleague/kraul-inden-afgoerende-fck-kamp-ingen-katastrofe-ryge-ud

Europa LeagueKraul inden afgørende FCK-kamp: 'Ingen katastrofe at ryge ud'FC København kan torsdag spille sig videre i Europa League, når holdet møder franske Bordeaux.
Jubel efter Rober Skovs scoring i det første opgør mellem de to hold.
Af Helena Melin13.
dec.
2018 kl.
11.
49 | opdateret 13.
dec.
2018 kl.
11.
58Bemærk: artiklen er mere end 30 dage gammelLæs opNår FC København torsdag aften tager imod franske Bordeaux i Europa League-gruppespillets sidste kamp, er det knald eller fald.
Begge hold skal bruge en sejr for at avancere, og de er samtidig afhængige af, at gruppens tophold Zenit slår Slavia Prag.
Hvis ikke det lykkes FC København at gå videre fra gruppespillet, vil det være første gang i tre sæsoner.
Alligevel vurderer DR Sportens fodboldkommentator Andreas Kraul ikke, at det vil være synderligt skuffende for det danske tophold.
- Man kan se på Ståle Solbakkens dispositioner her i efteråret, at Europa League ikke har været hovedfokus.
I dette efterår har det handlet om Superligaen, fordi det er så vigtigt for FC København at vinde mesterskabet i denne sæson, og de har været pressede, efter de endte helt nede som nummer fire i sidste sæson.
- Det er ikke i Europa League, Solbakken har smidt alle sine trumfer, og derfor er det heller ikke nogen stor katastrofe, hvis de ikke går videre.
Fokus på gruppens anden kampDet første opgør mellem holdene blev en tæt affære, som FCK vandt 2-1 efter en overtidsscoring af Robert Skov, og der er intet, der tyder på, at den kommende kamp bliver mindre dramatisk.
Kampen mellem Zenit og Slavia Prag bliver nemlig spillet på samme tid som opgøret i Parken, og derfor forventer Andreas Kraul, at der løbende bliver skelet til, hvordan den kamp forløber.
- Hvis Zenit bringer sig foran mod Slavia Prag, så vil det blive en ret underholdende angrebskamp mellem FCK og Bordeaux, for så er der lige pludselig et stort incitament for at komme op og angribe, siger han.
Kampen mellem FC København og FC Girondins de Bordeaux bliver fløjtet i gang kl.
21.
00.
Du kan høre den i LIGA på P3 eller se den på 6’eren.
FacebookTwitterKopier linkEmner:FC København|Ståle Solbakken (fodboldtræner)|Europa League|Tjekkiet|Fodbold




https://www.dr.dk/nyheder/indland/billige-aeldreboliger-forsvinder-det-gaar-ud-over-aeldre-som-i-forvejen-har-lidt

IndlandBillige ældreboliger forsvinder: Det går ud over ældre, som i forvejen har for lidtDe nyeste ældreboliger koster i gennemsnit knap 2.
000 kroner mere om måneden end de gamle.
Prisen presser de fattigste pensionister, mener forsker.
Grafik: Signe Heiredal, DRAf Kåre Kildall Rysgaard13.
dec.
2018 kl.
11.
14Bemærk: artiklen er mere end 30 dage gammelLæs opPensionister må hive flere penge op af tegnebogen, når huslejen skal betales.
De nyeste ældreboliger koster i gennemsnit 1.
872 kroner mere i husleje om måneden end ældreboliger bygget før 1980.
Det viser en særopgørelse fra Landsbyggefonden over de mange almene ældreboliger, som boligselskaberne står for.
De seneste år har almene boligselskaber bygget mange nye ældreboliger og kommunerne plejeboliger og -hjem, mens flere gamle billige boliger er forsvundet.
Læs også:Nye ældreboliger skyder op: Pensionister betaler 900 millioner kroner mere i huslejeMen højere huslejer for nye, større og flottere ældreboliger er et problem for de folkepensionister, som kun lever af folkepension.
Hvem kan søge om ældre- eller plejebolig?
Hvis ældre ønsker en ældre- eller plejebolig, skal de søge om boligen hos kommunen.
Huslejen er reguleret og skal dække udgifter, så kommuner kan ikke uden grund skrue lejen op.
Både kommuner og almene boligselskaber bygger ældreboliger, hvor der er særlige krav til indretning.
Uanset hvem der ejer ældreboligerne, vurderer kommunen, hvilke ældre som har behov for at flytte ind.
(Kilde: Boligstyrelsen)- Det går ud over de ældre, som ikke har meget i forvejen.
Det er uheldigt for de ældre, som har stramme budgetter og kun lige kan få det til at hænge sammen, siger Rikke Nøhr Brünner, der er ph.
d.
stipendiat for VIVE og forsker i fattige ældre.
Der er omkring 200.
000 folkepensionister, som kun har folkepension og ældrecheck, viser tal fra Finansministeriet.
De fleste ældre får dog boligydelse og slipper derfor for meget høje huslejer, men helt fri går de ikke, oplyser Bent Greve, professor på Roskilde Universitet med speciale i velfærdsstaten.
- Hvis ældre bor i en dyrere bolig, kommer de til at betale mere.
Boligydelse giver ikke fuld kompensation, når huslejen er større.
Nogle ældre får væsentlig dårligere økonomi.
Det er et reelt problem, siger han.
Hvad koster en ny og gammel ældrebolig?
Farvel vil utidssvarende og billige boligerDer er ingen statistikker eller oversigter, der viser, hvad udviklingen med nye ældreboliger har betydet for huslejen.
Men DR har søgt aktindsigt for huslejer for ældreboliger i kommuner med særligt mange pensionister.
Aktindsigten viser, at der er kommet færre kommunale billige ældre- eller plejeboliger i kommuner som Aarhus, Frederiksberg, Randers, Næstved, Vejle, mens flere kommuner har fået dyrere plejeboliger.
Hvor mange billige plejeboliger er forsvundet?
Landsbyggefonden og Kommunernes Landsforening oplyser, at gamle utidssvarende boliger er nedlagt.
Men ingen har et overblik over, hvor mange billige boliger, der er erstattet af nye dyrere.
DR har undersøgt udviklingen ved at søge aktindsigt hos 15 kommuner, der har flest ældre.
Kommunerne har ikke altid opgørelser over huslejer liggende, men ni har svaret tilbage.
Både i Aarhus, Næstved, Frederiksberg, Vejle, Silkeborg og Randers er der i dag færre af de billige ældre/plejeboliger end for fem år siden, og i mange kommuner er der flere boliger med højere huslejer - også når tallene er renset for inflation.
I Viborg, København og i Hornbæk har DR fundet konkrete eksempler, hvor gamle billigere plejehjem er lukket, og der er bygget plejehjem med højere husleje tæt på.
De almene boligselskaber, som har flest ældreboliger, har ingen oversigter over, hvordan udviklingen har været i antallet af billige og dyrere ældreboliger.
Landets kommuner er nødt til at nedlægge nogle gamle boliger, som ikke lever op til standarden, forklarer kontorchef i KL, Claus Mogensen.
KL oplever dog ikke, at det er et problem, når ældre billige boliger erstattes af nyere med højere husleje.
- Kommuner bygger efter, hvad behovet er og kan ikke bygge billigere uden at gå ned i standard, siger Claus Mogensen.
Han peger på, at ældre typisk får boligydelse og også kan få tilskud til varmen, så i sidste ende bliver huslejen meget lav.
- Vi har ikke hørt om ældre, som ikke har råd til at bo i de boliger, som bygges, siger kontorchefen.
Ældre har nul kroner til oversÆldresagen ser af og til eksempler på meget voldsomme huslejer på over 10.
000 kroner per måned.
Selv efter boligsikringen presser huslejen de fattigste pensionister.
- De fleste penge går til husleje, mad og rengøring.
De ældre oplever, at der er nul kroner eller meget lidt til overs bagefter.
For nogle ældre er det som i gamle dage, hvor man ikke fik folkepension, men lommepenge, siger Claus Blendstrup, chefkonsulent i Ældresagen.
Alzheimerforeningen får også spørgsmål på demenslinjen, hvor folk er usikre på, om de har råd til en plejebolig, og hvordan det påvirker formuen.
- Boligudgiften er nogle steder meget høj, og det kan virke afskrækkende, siger Anne Knudsen, demensfaglig rådgiver på Demenslinien, som siger, at boligstøtten dog ofte kompenserer en høj husleje.
Leif hjælper sin mor med økonomienNår huslejen er høj, kan pårørende være nødt til at hjælpe til.
Det oplever Leif Gunnar Andreas Nielsen, som har sin mor på plejehjem i Fredericia, hvor huslejen før boligsikring ligger omkring 8.
000 kroner om måneden.
Når faste udgifter og medicin er betalt, har moderen, som kun får folkepension og ældrecheck, få hundrede kroner til overs.
- Hvis ikke vi hjalp, ville hun ikke have råd til at få ordnet hår eller få hudpleje.
Huslejerne er ved at tage overhånd.
Der skal være billige boliger, så ældre har et anstændigt liv, siger han og fortæller, at familien også betaler moderens udflugter på plejehjem og gaver.
Ældre har ikke råd til togbillet hjemRikke Nøhr Brünner har som led i sin ph.
d.
besøgt ældre, som stort set udelukkende lever af folkepension og ikke har råd til ting, som mange tager for givet: At købe en togbillet hjem til jul eller tage på tur med andre ældre og drikke en kop kaffe på en café.
Hun oplever ældre, som har svært ved at undvære 500-1000 kroner om måneden, og for dem er nye og dyrere ældreboliger ikke en god nyhed.
- Det er lækkert med en bedre bolig, men det betyder ikke, at man får råd til at købe gaver til børnebørnene, siger Rikke Nøhr Brünner.
Rikke Nøhr Brünner mener, at vilkårene for de fattigste pensionister let bliver overset, fordi de er vant til trange kår og sjældent brokker sig.
- En højere husleje er måske lidt træls for de ældre, som har en god pension, men det gør ikke en stor forskel.
Det er dem, som i forvejen har lidt, som mærker det, og de råber ikke op, siger hun.
Hvad er reglerne for ældreboliger?
•Hvis ældre ønsker en ældre- eller plejebolig, skal de søge om den.
•Kommunen vurderer, om den ældre har tilstrækkeligt behov for boligen og henviser så en bolig, når den er ledig.
•Huslejen til ældre- og plejeboliger er reguleret, så den ikke frit kan skrue op.
Huslejen dækker udgifter, og der må ikke planlægges med et større overskud.
Lejen skal balance.
Det almene boligselskaber står for de fleste ældreboliger, mens kommuner også råder over nogle ældreboliger og mange plejeboliger og plejehjem.
Uanset hvem der ejer ældre- og plejeboligen, er det kommunen, der anviser, hvem der flytter ind.
•(Kilde: Boligstyrelsen)FacebookTwitterKopier linkEmner:Boligøkonomi|Ældrepolitik|Kommunernes Landsforening|Aarhus|Bent Greve (professor)




https://www.dr.dk/nyheder/politik/amalie-og-monika-faar-klimaoenske-opfyldt-minister-laver-klimaraad-unge

Klimatopmødet COP24Se temaPolitikAmalie og Monika får klimaønske opfyldt: Minister laver klimaråd for ungeMedlemmerne i det nye klimaråd for unge bliver 18-29-årige og udpeges i januar.
Amalie Helmbo Hansen og Monika Skadborg får deres ønske om et klimaråd for unge opfyldt.
Af Kevin Ahrens13.
dec.
2018 kl.
10.
32Bemærk: artiklen er mere end 30 dage gammelLæs opNogle gange gælder det bare om at råbe højt nok, hvis man ønsker sig noget.
Det har to unge gjort under klimatopmødet COP24 i Katowice i Polen.
De to danske ungedelegerede ved topmødet Amalie Helmbo Hansen og Monika Skadborg vil nemlig have et klimaråd for unge, hvor de selv kan byde ind med idéer til, hvordan vi løser problemerne med klimaet.
En opfordring de kom med til P3 Nyheder i podcasten 'Den daglige dosis'.
Og den bold har energi-, forsynings- og klimaminister Lars Christian Lilleholt (V) grebet.
Han har besluttet at lancere et nyt klimaråd for unge.
- Ungdommens røst er meget vigtig, for det er børn og unge, der kommer til at leve med klimaforandringerne, siger han til Amalie Helmbo Hansen og Monika Skadborg og DR Nyheder i Katowice.
Læs også:Ekspert: Her er de tre største konsekvenser ved at indlandsisen smelterBrug for ny idéerIfølge ministeren skal rådets medlemmer udpeges inden udgangen af januar næste år, hvorefter han kan mødes til et indledende møde med de unge i februar.
Det er planen, at ungeklimarådet og ministeren skal mødes hvert halve år.
- Jeg har brug for at høre de unges stemmer, så jeg kan få nogle gode ideer, som ofte kommer fra de unge.
Det er et område, som optager rigtig mange af dem.
Amalie Helmbo Hansen og Monica Skodborg og Lars Christian Lilleholt gav hånd på det nye klimaråd.
Lars Christian Lilleholt vil for eksempel inddrage Dansk Ungdoms Fællesråd i udpegelsesprocessen.
Medlemmerne bliver 18-29 årige, men hvor mange der skal være en del af rådet vides endnu ikke.
Men det er ikke kun i det nye klimaråd, at unge har mulighed for at gøre en forskel for klimaet, understreger Lars Christian Lilleholt.
- De har en stor mulighed for at påvirke voksne, forældre og deres jævnaldrende.
Vi skal have en helt ny tankegang og bruge ting på en helt anden måde, end vi kender i dag, siger han.
Skal holde minister i ørerneAmalie Helmbo Hansen og Monika Skadborg har svært ved at skjule begejstringen, efter ministeren fortalte dem, at de får deres ønske om et klimaråd for unge opfyldt.
Nu handler det om at holde Lars Christian Lilleholt i ørerne.
- Vi skal sørge for, at det ikke bare blive et stykke papir eller møder, hvor der ikke bliver lyttet, men at der rent faktisk kommer til at ske noget, siger Monika Skadborg og får opbakning fra sin meddelegerede.
- Og så skal klimarådet fortsætte, uanset hvem der bliver valgt til næste valg, siger Amalie Helmbo Hansen.
I Dansk Ungdoms Fællesråd deler man glæden med de to initiativrige unge kvinder.
Der er nemlig masser af inspiration at hente hos de unge, som bliver påvirket af klimaforandringerne, fortæller Kasper Sand Kjær, formand for Dansk Ungdoms Fællesråd.
- Derfor er det så centralt, at vi har en plads ved bordet og er med til at påvirke hvordan, men ikke mindst hvor meget og hvor hurtigt, vi gør det.
FacebookTwitterKopier linkEmner:Lars Christian Lilleholt (politiker)|Venstre|Dansk Ungdoms Fællesråd|Miljøpolitik|Polen




https://www.dr.dk/sporten/haandbold/kvindeligaen/herning-ikast-finder-ny-cheftraener-i-egne-raekker

KvindeligaenHerning-Ikast finder ny cheftræner i egne rækkerHåndboldklubben Herning-Ikast har ansat Mathias Madsen som ny cheftræner efter indeværende sæson.
Mathias Madsen (tv.
) overtager cheftrænerposten efter Kristian Kristensen(th.
), der forlader klubben til sommer.
13.
dec.
2018 kl.
10.
49 | opdateret 13.
dec.
2018 kl.
11.
04Bemærk: artiklen er mere end 30 dage gammelLæs opHåndboldkvinderne fra Herning-Ikast får et velkendt ansigt som ny chef.
Herning-Ikast forfremmer nemlig assistenttræner Mathias Madsen til cheftræner efter afslutningen på indeværende sæson.
Det skriver klubben i en pressemeddelelse.
Madsen har været assistenttræner i to og et halvt år og fortsætter i den stilling indtil 1.
juli.
Derefter lyder hans kontrakt på to år som cheftræner.
- Jeg har valgt at sige ja til jobbet, fordi det er en stor drøm for mig at få mit eget hold.
Jeg har gennem de sidste fire år været assistenttræner og føler nu, at jeg er klar til at tage det ekstra skridt som cheftræner.
- Derudover er jeg beæret over, at Herning-Ikast har valgt at kigge min vej og tror på, at jeg kan være med til at holde klubben i toppen af dansk håndbold, siger Mathias Madsen i meddelelsen.
Herning-Ikast ligger på femtepladsen i HTH Ligaen med 20 point efter 14 kampe.
Naturligt skifteI dag er det Kristian Kristensen, der står i spidsen for holdet.
Skiftet til Mathias Madsen er dog helt naturligt for klubben.
Det fortæller Jakob Mølgaard Christensen, som er direktør i Herning-Ikast.
- Mathias kender klubben, spillerne og ikke mindst gamet i professionel sport.
Mathias er i gang med sin tredje sæson som assistent i klubben og har mange års erfaring som spiller i blandt andet GOG og BSV.
- Mathias har gennem den seneste periode arbejdet benhårdt på sin udvikling, og vi ser frem til samarbejdet med Mathias, som vi forventer os meget af, lyder det fra direktøren.
/ritzau/FacebookTwitterKopier linkEmner:Herning|Ikast|HTH Køkkener|Håndbold|Jylland




https://www.dr.dk/nyheder/regionale/nordjylland/chauffoerer-havde-ikke-tid-til-pause-nu-aendrer-busselskab-koereplaner

NordjyllandChauffører havde ikke tid til pause: Nu ændrer busselskab køreplanerNordjyllands Trafikselskab kigger på køreplanerne efter heftig kritik fra chaufførerne.
Nordjyllands Trafikselskab vil nu kigge på, om der skal gives mere tid til at komme frem, når busserne kører i myldretiden.
(Arkivfoto) Af Michael Strandfelt og Adrian Busk13.
dec.
2018 kl.
09.
53 | opdateret 13.
dec.
2018 kl.
12.
24Bemærk: artiklen er mere end 30 dage gammelLæs opFlere steder i landet har buschauffører de seneste måneder demonstreret mod pressede køreplaner, der ikke giver tid til pause eller til at gå på toilettet.
Nu er det så lykkedes de nordjyske chauffører at få køreplaner lavet om.
Det fortæller formand for Nordjyllands Trafikselskab og 2.
viceborgmester i Aalborg Kommune, Nuuradin Hussein (S).
- Jeg er ikke i tvivl om, at med de køreplaner, vi har nu, så er der noget, vi kan gøre bedre.
For der er nogle ruter, der sikkert er pressede, som gør, at der er nogle chauffører, der ikke kan leve op til det, siger han.
Udmeldingen kommer efter et møde mellem Nordjyllands Trafikselskab og 50 chauffører, der altså åbenbart har fået trafikselskabets formand til at ændre holdning.
For en uge siden mente han nemlig ikke, at der var et stort problem.
- Den kritik, der har været rejst landsdækkende, afspejler ikke nødvendigvis, hvad der foregår i Nordjylland i regionalt regi, sagde han således i sidste uge om den kritik, der blandt andet blev rejst på buschaufførernes landsdækkende stormøde i slutningen af november.
Vil se køreplanerne først3F har tidligere i år lavet en undersøgelse, hvor syv ud af ti af de nordjyske buschauffører fortalte, at de ofte ikke kan nå at holde pauser, fordi deres køreplan ikke holder.
Derfor ser chaufførernes talsperson det da også som en sejr, at Nordjyllands Trafikselskab nu vil kigge på køreplanerne.
- Jeg er spændt på at se, om det sker.
Vi har nemlig hørt før, at de vil lave forbedringer på vores køreplaner.
Men jeg håber da, at der sker noget nu, hvor det er fremme i lyset, siger Heidi Bejlegaard, der er talsperson for chaufførerne.
Hun havde da også indtryk af, at Nordjylland Trafikselskab rent faktisk er rykket tættere på at imødese chaufførernes krav.
- De tog vores historier til os, og jeg tror, at der var et par stykker, der faktisk var lidt chokerede.
Jeg tror ikke, at de var klar over, at det var sådan, siger hun.
Men hun er overrasket over, at man ikke i højere grad har kigget på data fra busserne, der viser, at busserne ofte er forsinkede, og at personalet derfor ikke kan nå deres pauser.
- De burde have set de data, inden det kom hertil.
Det er lidt sørgeligt, at de installerer sådan et apparat i vores busser, og så bruger de det ikke, siger talsperson Heidi Bejlegaard.
Det er især køreplanerne i myldretiden, som chaufførerne gerne vil have lavet om, da de mener, at det er den øgede trængsel på vejene, der har umuliggjort overholdelse af køreplanerne.
FacebookTwitterKopier linkEmner:Nordjyllands Trafikselskab|Kollektiv trafik|Jylland|Transportvirksomhed|Aalborg Kommune




https://www.dr.dk/nyheder/politik/snart-koster-smser-under-korsel-et-klip-i-korekortet

SnapbilisterneSe temaPolitikSnart koster SMS'er under kørsel et klip i kørekortetFolketingets partier er blevet enige om at skærpe straffen for at bruge mobilen, mens man kører bil.
Redigeret af Kasper Duncan Gram (speak), Peter Langkilde (foto) og Finn Vest Christensen (redigering)13.
dec.
2018 kl.
10.
49 | opdateret 13.
dec.
2018 kl.
18.
49Bemærk: artiklen er mere end 30 dage gammelLæs opNu giver mobilbrug under kørslen et klip i kørekortet.
Samtlige partier i Folketinget har besluttet, at det fremover skal koste et klip i kørekortet, hvis føreren taler i telefon eller på anden måde anvender håndholdte kommunikationsapparater under kørslen.
Hvad giver et klip?
Det koster lige nu et klip i kørekortet, hvis duOverskrider hastighedsgrænsen med mere end 30 procentKører med for kort afstand til forankørendeKører ulovligt i nødsporetIkke spænder børn under 15 år fast efter reglerneKører over for rødtOvertræder reglerne for vigepligtOvertræder reglerne for overhaling og forbud mod overhalingOverskrider spærrelinjer ved overhalingØger hastigheden, når du bliver overhaletOverhaler ved et fodgængerfeltKører mod færdselsretningenKører uforsvarlig slalom- og forbikørsel i tæt trafikÆndrer færdselsretning og placering til fare eller unødig ulempe for andre trafikanterKører venstre om et helleanlægKører om kap eller væddeløbskørsel på vejenKører over jernbanespor, hvis der er givet signal til standsningKører ulovligt med børn under 15 år på motorcykelKører med en lav koncentration THC (hash) i blodetKilde: Rådet for Sikker TrafikDet fremgår af en pressemeddelelse fra Transport-, Bygnings- og Boligministeriet.
Indtil nu har det kostet 1.
500 kroner i bøde, men det har ikke været nok, mente politikerne.
- Det er bilen, vejen og trafikken, der skal have ens komplette opmærksomhed, når man kører bil, og derfor glæder det mig meget, at et bredt flertal i Folketinget har samme holdning, siger minister Ole Birk Olesen (LA).
Andre kommunikationsapparater kunne eksempelvis være en iPad, smartwatch eller trådløs GPS.
Loven gælder næste årDet enige Folketing har blandt andet lyttet til, at forskning og undersøgelser viser, at risikoen for ulykker øges, hvis man som fører koncentrer sig om andre ting end at køre bil.
Hos FDM, der repræsenterer de private bilister, er man glad for skærpelsen.
- Brug af håndholdt mobiltelefon bag rattet er ganske enkelt en uskik og går ud over trafiksikkerheden, siger juridisk konsulent i FDM Dennis Lange i en pressemeddelelse.
- At man samtidig udvider forbuddet til at gælde alle former for håndholdte kommunikationsenheder giver kun god mening.
Lovforslaget træder i kraft i det nye år, når Rigspolitiet er klar til at effektuere ændringen, oplyser ministeriet.
Allerede i januar sagde Ole Birk Olesen, at man var på vej med et lovforslag på området.
/ritzau/FacebookTwitterKopier linkEmner:Liberal Alliance|Ole Birk Olesen (politiker)|Transport-, Bygnings- og Boligministeriet|Forbrugerelektronik|Færdselsforseelser




https://www.dr.dk/nyheder/indland/skolereform-halter-stadig-efter-fire-aar-der-er-problemer-med-motion-og-lange

IndlandSkolereform halter stadig efter fire år: Der er problemer med motion og lange skoledageFor fjerde gang konkluderer forskere, at skolereformen ikke er nået i mål.
Selv om de store elever får mere motion og bevægelse nu end før reformen, er der en tendens til, at de får mindre motion og bevægelse nu end i de første par år efter reformen, lyder det i rapporten.
Arkivfoto Af Christine Hyldal13.
dec.
2018 kl.
10.
05Bemærk: artiklen er mere end 30 dage gammelLæs opFire år efter, at folkeskolereformen blev til virkeligheden for landets elever, er der stadig store problemer med få gang i reformens tiltag og høste fordelene ved dem.
Langt fra alle lærere inddrager motion og bevægelse i timerne, der er stadig uro i klasserne, og de længere skoledage er ikke blevet mere varierede.
Det konkluderer den fjerde og sidste rapport, som har fulgt reformen og effekterne af det minutiøst.
To forskere siger direkte til Jyllands-Posten i dag, at flere af reformens mål fra 2014 er ikke nået.
- For eksempel har den åbne skole, som er samarbejdet mellem foreningsidræt og skolen, det svært nogle steder.
At integrere krop og bevægelse som en del af undervisningen går godt nogle steder, men der er også skoler, som har udfordringer med det, uddyber Andreas Rasch-Christensen til DR.
Han er forskningschef hos VIA University College, og han var en af de forskere, der i sin tid var med til at lave indholdet i reformen.
Han er også medlem af den videnskabelige gruppe bag følgeforskningen, der nu på fjerde år ser problemer i at nå målene.
Læs også:45 minutters daglig bevægelse i skoledagen: Hver tredje skole opfylder ikke lovkravUvarierede skoledageSelv om de store elever får mere motion og bevægelse nu end før reformen, er der en tendens til, at de får mindre motion og bevægelse nu end i de første par år efter reformen, lyder det i rapporten.
- Jeg tror, at de fleste skoler synes, det er rigtigt at arbejde med for eksempel krop og bevægelse som en del af undervisningen.
Men måske er det vanskeligt for skolerne at arbejde med mange elementer på én gang, siger han og foreslår, at kommunerne også skal støtte skolerne.
Læs også:Hest, høns og teater: Sådan bliver kedelige skoledage mere spændendeRapporterne viser forsigtige positive tendenser på nogle områder.
For eksempel oplever hver tredje lærer nu, at understøttende undervisning fremmer elevernes læring, og det er flere end tidligere.
Samtidig samarbejder flere lærere om undervisningen, og pædagogerne oplever, at de bliver inddraget mere.
På minussiden er skoledagene ikke blevet meget mere varierede.
Der er desuden stor forskel på, hvordan skolelederne har prioriteret og gennemført folkeskolereformens forskellige elementer, og de efterspørger mere opkvalificering.
I 2018 er der en anelse færre elever end tidligere, som er kritiske over for skoledagens længde.
Men det er stadig sådan, at to ud af tre elever på mellemtrinnet og otte ud af ti elever i udskolingen mener, at skoledagen er for lang.
Minister: Vi kan gøre det bedre- Som det ser ud nu, har reformen ikke den helt store konsekvens for elevernes faglige udvikling.
Der er rigtig stor forskel på, hvordan det går i de enkelte skoler.
Men samlet set kan man ikke se den store betydning for elevernes faglige udvikling, siger Andreas Rasch-Christensen.
Undervisningsminister Merete Riisager (LA) erkender, at man ikke er i mål.
- Vi er ikke der, hvor vi gerne ville være - hverken med de børn, der har svært ved det eller de dygtige børn.
I forhold til bevægelse og åben skole kan vi også gøre det bedre, siger hun.
Reformen blev indført i 2014 for især at løfte fagligt svage elever, der kunne for lidt i dansk og matematik.
Den skulle blandt andet få eleverne til at bevæge sig mere i skolen, og reformen gjorde også skoledagene længere.
FacebookTwitterKopier linkEmner:Liberal Alliance|Merete Riisager (politiker)|Uddannelse|Motion|Folkeskolen (Danmark)




https://www.dr.dk/nyheder/udland/ville-hjaelpe-trump-medieselskab-koebte-historie-fra-noegenmodel-og-skjulte-den

UdlandVille hjælpe Trump: Medieselskab købte historie fra nøgenmodel og skjulte denSelskab har indrømmet, at man begravede historie for at hjælpe Trump med at blive valgt.
Sagen om udbetaling af penge til kvinder, der siger, at de har haft affærer med Donald Trump, rykker stadig tættere på præsidenten.
Af Jakob Busk Olsen13.
dec.
2018 kl.
10.
13Bemærk: artiklen er mere end 30 dage gammelLæs opDonald Trumps tidligere personlige advokat Michael Cohen skal tre år i fængsel, efter han har indrømmet at have betalt kvinder for at holde mund om affærer med Trump.
Dommen faldt i går og er i sig selv et problem for præsidenten.
Michael Cohen siger nemlig, at Trump kendte til tys tys-pengene, som strider mod reglerne for kampagnebidrag, fordi formålet med betalingerne var forhindre dårlig presse under valgkampen i 2016.
Men det, som i særlig grad bør bekymre Trump, er, at Michael Cohen ikke længere står alene med sin anklage mod præsidenten, skriver flere amerikanske medier.
Tys tys-pengeTo kvinder har fået penge for historier om affærer med Donald Trump:Karen McDougal: Tidligere nøgenmodel kontaktede i 2016 medieselskabet A.
M.
I.
for at sælge en historie om, at hun havde en affære med Donald Trump i 2006-2007.
A.
M.
I.
betalte 150.
000 dollar for rettighederne og begravede historien.
Stormy Daniels: Pornostjerne fik i 2016 130.
000 dollar af Donald Trumps advokat Michael Cohen for ikke at fortælle om en affære med Trump i 2006.
En domstol har afgjort, at betalingerne er ulovlige kampagnebidrag, fordi hensigten var, at Trumps chancer ved præsidentvalget i 2016 ikke skulle lide skade.
Læs også:Trumps eksadvokat får tre års fængselTvivl om troværdighedI forbindelse med dommen over Michael Cohen kom det frem, at et medieselskab har bekræftet advokatens udlægning af den ene af sagerne.
American Media Inc.
(A.
M.
I.
), som blandt andet udgiver tabloidavisen The National Enquirer, har indgået en aftale med anklagemyndigheden, hvor selskabet indrømmer at have medvirket i sagen om tys tys-penge til modellen Karen McDougal.
I samarbejde med Michael Cohen gik A.
M.
I.
med til at købe rettighederne til McDougals historie om affæren med Trump med det formål at undertrykke den.
"A.
M.
I.
erkendte yderligere, at dets primær formål med betalingen var at undertrykke kvindens historie, sådan den ikke kunne påvirke valget," skriver anklagemyndigheden i en udtalelse.
"Ikke særlig begavet"Trump har hidtil afvist Michael Cohens udlægning af sagen og lagt stor afstand til sin forhenværende betroede medarbejder, som han kalder "svag" og "en ikke særlig begavet person".
- I fremtidige retssager vil der - berettiget - blive stillet spørgsmålstegn ved Cohens troværdighed, siger Jeff Tsai, der i 2008 var med til at føre en lignende sag om ulovlige kampagnebidrag mod senator John Edwards.
I den slags tilfælde begynder anklagerne at lede efter nogen eller noget, der understøtte et tvivlsomt vidnes forklaring, siger eksperten til New York Times.
To kvinder, der giver Trump problemer: Pornostjernen Stormy Daniels (tv) og nøgenmodellen Karen McDougal (th).
Individ-1Her bliver A.
M.
I.
's indrømmelse "afgørende".
I selskabets aftale med anklagemyndigheden kan man læse, at en anden unavngiven person fra Trumps valgkampagne deltog i en diskussion med medieselskabet om tys tys-penge til Karen McDougal.
Anklagerne har allerede fastslået, at Michael Cohen handlede efter retningslinjer fra en person, der omtales som "Individ-1".
Alt tyder på, at "Individ-1" er lig med Trump, skriver mediet Vox, der har samlet en række indicier for, at både Trump og hans forretningsimperium har anklagemyndighedens store interesse i den fortsatte efterforskning af de ulovlige kampagnebidrag.
Amerikanske medier hæfter sig samtidig ved, at aftalen med A.
M.
I.
er næsten to måneder gammel, hvorfor efterforskerne har haft masser af tid til at bore yderligere i sagen.
Den rygende pistol"Det næste oplagte skridt i sagen synes at involvere Trump eller hans selskab," konkluderer Vox.
En tidligere chef hos The National Enquirer er enig.
- Det her kunne være den rygende pistol, som præsidenten hentydede til for nogle uger siden.
Det placerer han midt i en kæmpe skandale om kampagnebidrag, siger Jerry George, der arbejdede for tabloidavisen i 28 år, til CNN.
- Jeg tror ikke, at præsidenten kan vikle sig ud af det den her gang, forudser han.
FacebookTwitterKopier linkEmner:Donald Trump (politiker)|Anklagemyndigheden|CNN|New York Times




https://www.dr.dk/nyheder/indland/skolereform-under-beskydning-igen-der-er-problemer-med-motion

IndlandSkolereform under beskydning (igen): Der er problemer med motionFor fjerde gang konkluderer forskere, at skolereformen ikke er nået i målSelv om de store elever får mere motion og bevægelse nu end før reformen, er der en tendens til, at de får mindre motion og bevægelse nu end i de første par år efter reformen, lyder det i rapporten.
Arkivfoto Af Christine Hyldal13.
dec.
2018 kl.
09.
36 | opdateret 13.
dec.
2018 kl.
09.
48Bemærk: artiklen er mere end 30 dage gammelLæs opLangt fra alle lærere inddrager motion og bevægelse i timerne, der er stadig uro i klasserne, og de længere skoledage er ikke blevet mere varierede.
Det vurderer to forskere i Jyllands-Posten i dag, fire år efter at reformen trådte i kraft.
For flere af folkeskolereformens mål fra 2014 er ikke nået, lyder kritikken fra to forskere.
- For eksempel har den åbne skole, som er samarbejdet mellem foreningsidræt og skolen, det svært nogle steder.
At integrere krop og bevægelse som en del af undervisningen går godt nogle steder, men der er også skoler, som har udfordringer med det, siger Andreas Rasch-Christensen til DR.
Han er forskningschef hos VIA University College, og han var en af de forskere, der i sin tid var med til at lave indholdet i reformen.
Han er også medlem af den videnskabelige gruppe bag følgeforskningen, der nu på fjerde år ser problemer i at nå målene.
Uvarierede skoledageI dag bliver den sidste og fjerde følgeforskningsrapport offentliggjort.
Rapporterne viser minutiøst, hvordan det går med at gennemføre centrale dele af folkeskolereformens elementer.
Selv om de store elever får mere motion og bevægelse nu end før reformen, er der en tendens til, at de får mindre motion og bevægelse nu end i de første par år efter reformen, lyder det i rapporten.
- Jeg tror, at de fleste skoler synes, det er rigtigt at arbejde med for eksempel krop og bevægelse som en del af undervisningen.
Men måske er det vanskeligt for skolerne at arbejde med mange elementer på én gang, siger han og foreslår, at kommunerne også skal støtte skolerne.
Rapporterne viser forsigtige positive tendenser på nogle områder.
For eksempel oplever hver tredje lærer nu, at understøttende undervisning fremmer elevernes læring, og det er flere end tidligere.
Samtidig samarbejder flere lærere om undervisningen, og pædagogerne oplever, at de bliver inddraget mere.
På minussiden er skoledagene ikke blevet meget mere varierede.
Der er desuden stor forskel på, hvordan skolelederne har prioriteret og gennemført folkeskolereformens forskellige elementer, og de efterspørger mere opkvalificering.
Minister: Vi kan gøre det bedre- Som det ser ud nu, har reformen ikke den helt store konsekvens for elevernes faglige udvikling.
Der er rigtig stor forskel på, hvordan det går i de enkelte skoler.
Men samlet set kan man ikke se den store betydning for elevernes faglige udvikling, siger Andreas Rasch-Christensen.
Undervisningsminister Merete Riisager (LA) erkender, at man ikke er i mål.
- Vi er ikke der, hvor vi gerne ville være - hverken med de børn, der har svært ved det eller de dygtige børn.
I forhold til bevægelse og åben skole kan vi også gøre det bedre, siger hun.
Reformen blev indført i 2014 for især at løfte fagligt svage elever, der kunne for lidt i dansk og matematik.
Den skulle blandt andet få eleverne til at bevæge sig mere i skolen, og reformen gjorde også skoledagene længere.
FacebookTwitterKopier link




https://www.dr.dk/nyheder/regionale/sjaelland/faldefaerdige-huse-intet-drikkevand-og-manglende-kloakering-notat

Udrejsecenter på LindholmSe temaSjællandFaldefærdige huse, intet drikkevand og manglende kloakering: Notat afslører Lindholms mangelfulde tilstandNotat fra Bygningsstyrelsen viser, at en del af bygningerne på Lindholm skal rives ned.
Udlændinge- og integrationsminister Inger Støjberg (V) mødtes med udlændingeordfører Martin Henriksen (DF) på færgen Virus lige inden afgang til øen Lindholm i Stege Bugt i fredags.
 DR)Af Peter-Mikkel Pihl Rasmussen og Ann Smed Madsen13.
dec.
2018 kl.
10.
23Bemærk: artiklen er mere end 30 dage gammelLæs opEt hidtil ukendt notat kaster lys over en række potentielle benspænd for regeringen og Dansk Folkepartis vision om at gøre øen Lindholm til et udrejsecenter for udviste kriminelle.
Øen huser i dag viruslaboratorier, som først skal renses efter mere end 80 år som forsøgsstation.
Desuden har den ikke rent drikkevand.
Men et notat til Udlændinge- og Integrationsministeriet tegner et endnu mere alvorligt billede, skriver Berlingske.
Foruden det manglende drikkevand, så mener DTU, at omkring en fjerdedel af øens bygninger er nedrivningsmodne.
"I forhold til den eksisterende bygningsmasse, så er den generelt i så dårlig stand, at det forventes, at kun en begrænset del vil kunne genanvendes", hedder det blandt andet i notatet.
Udlændinge- og integrationsminister Inger Støjberg afviser over for DR Sjælland, at det skulle komme som en overraskelse for hende, at knap hver fjerde bygning på Lindholm er nedrivningstruet.
- Der er overhovedet ingen overraskelser for hverken mig eller resten af den gruppe af politikere, der indgik finanslovsaftalen, siger Inger Støjberg og tilføjer:- Vi var fuldt oplyst om tilstanden derovre.
Jordoprensninger og manglende kloakeringDer skal laves yderligere jordoprensninger end hidtil omtalt på Lindholm og så skal der ses på kloakeringen, som næppe vil kunne klare den fremtidige anvendelse.
Alligevel er Inger Støjberg ikke i tvivl om, at Lindholm er egnet til at huse et udrejsecenter.
- Nu skal vi til at gennemgå det hele med en tættekam, og sådan er det jo, når man laver store byggeprojekter, siger hun.
Hun afviser, at der venter skatteborgerne en ekstraregning oven i de 700-800 millioner kroner, som prisen er sat til at blive for det kommende udrejsecenter.
- Jeg forventer, at det (700-800 millioner kroner, red.
) er regningen for Lindholm, og når det er sagt, så er politiet og uddannelsen af nye politifolk også regnet med i det regnestykke, der er lagt frem, siger Inger Støjberg.
Foreløbig er øen dog ikke gennemgået af sagkyndige, der blandt andet skal tage stilling til beboelse og kloakering i forbindelse med udrejsecenteret.
FacebookTwitterKopier linkEmner:Inger Støjberg (politiker)|Udlændinge- og Integrationsministeriet|Bygge- og anlægsvirksomhed|Flygtninge og asylansøgere|Sjælland




https://www.dr.dk/nyheder/udland/en-person-er-anholdt-terrorforberedelse-i-sverige

UdlandEn person er anholdt for terrorforberedelse i SverigeSikkerhedspolitiet i Sverige har undersøgt flere adresser i Sverige i nat.
Svensk politi har haft gang i en større aktion i nat.
Arkivfoto.
13.
dec.
2018 kl.
09.
50 | opdateret 13.
dec.
2018 kl.
11.
21Bemærk: artiklen er mere end 30 dage gammelLæs opSvenske politimyndigheder har været til stede på en række adresser i den vestlige del af landet i en omfattende indsats natten til i dag.
- En person mistænkes for at forberede en terrorhandling, skriver sikkerhedspolitiet Säpo i en pressemeddelelse.
Efter indsatsen blev en person arresteret, som mistænkes for at have forberedt terrorisme og for brud på våbenlovgivningen.
Ifølge Säpo har forberedelserne stået på i noget tid, og der er internationale forbindelser i sagen.
Nattens arbejde blev sat i gang efter en massiv efterforskning, lyder det i pressemeddelelsen.
Ud over den person, der er i politiets varetægt, skal flere personer skal afhøres i sagen.
Ikke forbindelse til StrasbourgAftenens aktion har ikke ændret trusselsniveauet for terror i Sverige, der fortsat ligger på tre ud af fem.
- Det indebærer, at et angreb kan forekomme, skriver Säpo.
Hos politiet afviser talsmand Gabriel Wernstedt at uddybe, hvilke internationale forbindelser sagen har, skriver Reuters.
Hun fortæller dog, at sagen ikke ser ud til at have noget at gøre med et skyderi på et julemarked i Strasbourg i Frankrig, der skete tirsdag aften.
Det franske politi leder fortsat efter gerningsmanden, der dræbte mindst tre personer.
/ritzau/FacebookTwitterKopier linkEmner:Sverige|Säkerhetspolisen|Strasbourg|Kriminalitet|Terrorisme




https://www.dr.dk/nyheder/politik/groenne-organisationer-blaa-partier-vil-spaende-ben-nye-naturfredninger

PolitikGrønne organisationer: Blå partier vil spænde ben for nye naturfredningerForslag om at ændre reglerne for naturfredning møder skarp kritik.
Præsident i Danmarks Naturfredningsforening, Maria Reumert Gjerding, advarer om, at der vil komme markant færre nye naturfredninger, hvis et forslag fra DF bliver vedtaget.
Af Rikke Gjøl Mansø og Jeppe Kanstrup13.
dec.
2018 kl.
08.
30Bemærk: artiklen er mere end 30 dage gammelLæs opI dag har Danmarks Naturfredningsforening som den eneste grønne organisation ret til at kunne foreslå, at et naturområde skal fredes af fredningsnævnet.
Det vil Dansk Folkeparti lave om på.
Støttepartiet vil give flere andre grønne organisationer mulighed for at foreslå naturfredninger.
Men den mulighed takker en række grønne organisationer pænt nej tak til.
Sådan bliver et område fredetDet var den første socialdemokratiske statsminister, Thorvald Stauning, der i 1937 gav grønne organisationer mulighed for at rejse fredningssager.
Det blev i praksis Danmarks Naturfredningsforening, der fremsatte fredningsforslag, og i 1992 blev det skrevet ind i loven, at foreningen har ret til at foreslå fredninger.
Dermed er der i dag er tre parter, der kan fremsætte fredningsforslag: Danmarks Naturfredningsforening, kommuner og staten.
Fredningsforslaget bliver behandlet i et af 13 lokale fredningsnævn, der har en dommer som formand, et medlem udpeget af Miljø- og Fødevareministeriet og et medlem valgt af kommunalbestyrelsen i den berørte kommune.
Når fredningsnævnet modtager et forslag, bliver det sendt til de berørte lodsejere og andre involverede parter.
På et efterfølgende offentligt møde kan parterne fremsætte deres synspunkter.
Herefter må man som ejer eller bruger af området ikke gøre noget, der strider mod de fredningsbestemmelser, som fredningsforsalget har fremsat.
Hvis fredningsnævnet beslutter, at området skal fredes, kan ejerne fremsætte eventuelle erstatningskrav.
Behandlingen varer typisk op til to år.
Man kan klage over fredningsnævnets beslutning til Miljø- og Fødevareklagenævnet.
Kilde: Fredningsnaevn.
dk, Miljøstyrelsen og Danmarks Naturfredningsforening.
De mener nemlig ikke, at det vil gavne naturen.
Tværtimod, faktisk.
Beslutningsforslaget har nemlig en hage: I dag kan Danmarks Naturfredningsforening på helt eget initiativ rejse en fredningssag.
Men med DF's forslag vil foreningen og andre grønne organisationer kun kunne rejse en fredningssag sammen med enten staten eller en kommune.
Og det vil føre til færre nye fredninger, lyder advarslen.
Derfor er forslaget nærmere "et angreb på naturen og det grønne civilsamfund", lyder dommen fra sekretariatschef Jan Ole Haagensen fra Verdens Skove:- Som vi læser forslaget, så bunder det ikke i en hensynstagen til naturen eller i et reelt ønske om involvering af andre grønne organisationer.
Det drejer sig primært om at beskytte lodsejere, der kan blive ramt af fredningssager, samt et forsøg på at stække Danmarks Naturfredningsforenings unikke mulighed for at rejse disse sager, siger han.
Læs også:Blå partier vil annullere Staunings 80 år gamle model for naturfredningHos WWF Verdensnaturfonden mener seniorbiolog Thor Hjarsen, at det er en god idé at lade flere grønne organisationer byde ind med fredningsforslag.
- Men det problematiske i forslaget er, at man kun kan rejse en fredningssag sammen med staten eller kommunen.
Der er mange tilfælde, hvor det offentlige ikke ønsker en fredning.
Det kan der være alle mulige grunde til – både lokalt og nationalt.
Så det er meget vigtigt, at vi har en uafhængig privat organisation, der kan rejse fredningssager, siger han.
Friluftsrådet: Ordningen fungerer godtHeller ikke Friluftsrådet, som er en paraplyorganisation for alle landets friluftsorganisationer, kan se, hvad DF's forslag skal gøre godt for.
- Hvis man ser på Friluftsrådets mulighed for at påvirke en fredningssag, så kan vi jo allerede i dag gå til kommunen og staten og bede om at få noget fredet, siger formand Lars Mortensen.
Udover Danmarks Naturfredningsforening kan også kommuner og stat i dag rejse fredningsforslag.
Det er 13 lokale fredningsnævn fordelt over hele landet, der afgør, om et område skal fredes.
- Jeg synes jo sådan set, at den ordning, vi har, fungerer meget godt, siger Lars Mortensen og tilføjer:- Danmarks Naturfredningsforening har kompetencen, og de overvejer det jo meget nøje, hvornår de vil rejse en sag.
Det er jo en opgave, der kræver ret mange ressourcer fagligt, menneskeligt og administrativt.
Forslagene skal være gennemarbejdede, istemmer seniorbiolog Thor Hjarsen fra WWF Verdensnaturfonden:- Systemet risikerer at blive overbelastet og komme bagud i sagsbehandlingen, hvis en masse organisationer rejser fredningssager i flæng.
Det er vigtigt, at organisationerne er kompetente og kun rejser gode, kvalificerede forslag, siger han.
Naturfredningsforening: Et massivt angreb på naturenDer vil stort set ikke vil blive rejst fredninger af natur og kulturhistoriske værdier i fremtiden, hvis DF får flertal for sit forslag, advarer Danmarks Naturfredningsforening.
- Naturen er presset som aldrig før, og vi er det land i EU, som har mindst beskyttet natur.
Det her forslag er et massivt angreb på naturbeskyttelsen i Danmark, siger Maria Reumert Gjerding, der er præsident for Danmarks Naturfredningsforening.
Hvorfor har I ikke tillid til, at de demokratisk valgte kommunalpolitikere sammen med jer og andre grønne organisationer vil kunne rejse fredningssager?
- Da Danmarks Naturfredningsforening blev skrevet ind i lovgivningen, var det fordi, politikerne ønskede, at der var nogen, der havde blik for kun naturen.
Kommunerne og staten skal varetage en lang række hensyn – også kortsigtede økonomiske interesser.
- Vi har rejst syv ud af ti fredningsforslag, så hvis vi ikke længere selvstændigt kan foreslå fredninger, så vil vi se markant færre fredninger i fremtiden, siger Maria Reumert Gjerding.
Hvordan kan I vide det?
- Vi har jo trods alt 80 års erfaring med at foreslå fredninger, og vi kan se, at kommunerne meget sjældent har en selvstændig interesse i at foreslå en fredning.
Vi gør alt, hvad vi kan for at samarbejde med kommunerne, og de vil også gerne samarbejde med os, men det skyldes ofte, at de ved, at vi har en selvstændig mulighed for at foreslå en fredning – så vil de gerne gå sammen med os og være med til at påvirke forslaget.
- Vores dybe bekymring er, at hvis man tager den mulighed fra os, så det reelt kun er stat og kommuner, der kan foreslå en fredning, så vil det sætte et dramatisk stop for nye fredninger, og det er det sidste, naturen har brug for.
Alle tre regeringspartier erklærer sig parat til at drøfte DF's beslutningsforslag, som skal til debat i folketingssalen 24.
januar.
FacebookTwitterKopier linkEmner:Danmarks Naturfredningsforening|Maria Gjerding (politiker)|Naturbeskyttelse|Friluftsrådet|Miljø og natur




https://www.dr.dk/nyheder/politik/efter-massiv-kritik-regeringen-og-df-aendrer-forslag-om-opholdskrav

Valg til Europa-ParlamentetSe temaPolitikEfter massiv kritik: Regeringen og DF ændrer forslag om opholdskravDer lægges nu op til, at opholdskrav for ret til dagpenge bliver syv ud af 12 år.
Troels Lund Poulsen (V) afviste så sent som i sidste uge at lave om i lovforslaget om opholdskrav.
Af Emil Søndergård Ingvorsen13.
dec.
2018 kl.
08.
49 | opdateret 13.
dec.
2018 kl.
09.
07Bemærk: artiklen er mere end 30 dage gammelLæs opDen seneste tid har der været massiv kritik af regeringens og Dansk Folkepartis lovforslag om, at man skal have været i Danmark syv ud af de seneste otte år for at have ret til dagpenge.
Regeringen og Dansk Folkeparti har nu sendt et ændringforslaget forud for 2.
behandlingen i dag.
Her lægger de i stedet op til, at man skal have været i Danmark i syv ud af de seneste 12 år for at være berettiget til dagpenge.
Det skriver Beskæftigelsesministeriet i en pressemeddelelse.
Læs også:Dansk forsker i Sydney om dagpengeforringelser: Jeg har intet sikkerhedsnet i DanmarkDet betyder, at opholdskravet er fem ud af 12 år i 2019, seks ud af 12 år i 2020 og fuldt indfaset syv ud af 12 år i 2021 og frem.
Beskæftigelsesminister Troels Lund Poulsen (V) og beskæftigelsesordfører Bent Bøgsted (DF) har i forbindelse med ændringsforslag sendt følgende udtalelse.
Når vi foreslår syv ud af otte år, så er det fordi, vi har en aftale med Dansk Folkeparti om det.
Troels Lund Poulsen til DR i sidste uge- Vi er enige om, at man skal have bidraget til det danske samfund, før man kan få dagpenge.
Det er ikke mindst rimeligt, fordi ca.
halvdelen af udgifterne til dagpengesystemet er betalt af skatteborgerne.
Vi må også sige, at behandlingen af lovforslaget har vist, at der er brug for, at man kan arbejde længere tid end et år i udlandet uden at miste retten til dagpenge, lyder det fra de to politikere.
Indeholder stadig flere undtagelser- Det lytter vi til.
Derfor kommer vi med dette ændringsforslag, så der kommer en ny balance i lovforslaget.
Det betyder, at danskere, der i en kortere årrække har arbejdet i udlandet, ikke rammes, mens personer fra tredjelande fortsat skal arbejde og opholde sig længere tid i Danmark, før de kan få dagpenge, lyder det videre.
Ændringsforslaget indeholder fortsat en række undtagelser.
Det vil sige, at man for eksempel ikke er omfattet af opholdskravet, hvis man er udstationeret for en dansk virksomhed eller det offentlige eller har opholdt sig i EU.
Også studerende eller udsendte for for eksempel Folkekirkens Nødhjælp er undtaget, lyder det i pressemeddelelsen.
Med ændringsforslaget er det forventningen, at over 80 procent af dem, der bliver omfattet af opholdskravet, vil komme fra tredjelande.
Med det oprindelige forslag ville det have været omkring 60 procent.
Minister afviste at ændre lovforslag i sidste ugeUdmeldingen fra Troels Lund Poulsen kommer, efter at han i sidste uge afviste at ændre i lovforslaget.
- Når vi foreslår syv ud af otte år, så er det fordi, vi har en aftale med Dansk Folkeparti om det.
Det mener vi giver mest mening, men jeg skal ikke lægge skjul på, at der er nogle, som bliver ramt, ellers kan man heller ikke skaffe den finansiering, som ligger i forslaget, siger beskæftigelsesministeren til DR Nyheder.
Indtil nu har det tydet på, at lovforslaget ville blive stemt igennem med et smalt flertal.
Socialdemokratiet meldte nemlig ligeledes ud i sidste uge, at de ikke vil bakke op om forslaget.
- Det vælter ud med problemer, har hele udvalgsbehandlingen vist, og derfor stemmer vi imod, sagde beskæftigelsesordfører Leif Lahn Jensen (S)I morges kom det frem, at 10.
900 a-kassemedlemmer står til at miste retten til dagpenge fra årsskiftet, hvis det kræver ophold i syv ud af otte år i Danmark for at have retten til dagpenge.
- Det er ikke mennesker, der umiddelbart kommer til at stå i en situation, hvor de ikke kan få dagpenge, fordi de er i arbejde.
- Men det er mennesker, der nu må opleve, at den forsikring, de har gået og betalt til, ikke er noget værd.
Det er en kæmpe utryghed at skabe hos de mennesker, sagde Enhedslistens beskæftigelsesordfører, Finn Sørensen, i den forbindelse.
FacebookTwitterKopier linkEmner:Bent Bøgsted (politiker)|Dansk Folkeparti|Leif Lahn Jensen (politiker)|Socialdemokraterne|Dagpenge




https://www.dr.dk/nyheder/politik/radikalt-krav-stoette-mette-f-skal-have-et-maal-om-faerre-fattige-boern-i-danmark

PolitikRadikalt krav for at støtte Mette F.
: Skal have et mål om færre fattige børn i DanmarkEn S-ledet regering skal arbejde for at nedbringe antallet af fattige børn i Danmark efter valget.
De Radikales formand, Morten Østergaard, stiller et klart krav forud for et folketingsvalg.
Af Morten Henriksen, Emil Søndergård Ingvorsen og Andreas Nygaard Just13.
dec.
2018 kl.
07.
52Bemærk: artiklen er mere end 30 dage gammelLæs opHvis Radikale Venstre skal støtte Mette Frederiksen som statsminister efter et kommende valg, skal hun, inden hun sætter sig i statsministerstolen, forpligte sig til at nedbringe antallet af fattige børn i Danmark.
Sådan lyder det nu fra partiets politiske leder, Morten Østergaard.
- For at vi skal støtte op om en ny regering, skal det være et klart mål, at vi arbejder på at nedbringe fattige børn i Danmark, og der skal laves aktive initiativer, der forbedrer vilkårene for de familier, der har mindst.
Kan man konkludere, at I kun kan støtte Mette Frederiksen, hvis det står i en politisk aftale - som I indgår før regeringsdannelsen - eller i regeringsgrundlaget, at regeringen forpligter sig på at nedbringe antallet af fattige børn i Danmark?
- Ja, fastslår Morten Østergaard og tilføjer:- Vi skal aktivt være enige om, hvordan vi nedbringer antallet af fattige børn i Danmark.
Kravet fra Morten Østergaard kommer, efter flere børneorganisationer i aftes over for DR Nyheder rettede en kritik af Mette Frederiksen og Socialdemokratiet for en manglende plan for, hvordan man vil sikre bedre vilkår for fattige børn i Danmark.
- Jeg synes det er så bunduretfærdigt, at mens det går så godt i Danmark, så kommer der flere og flere fattige børnefamilier, siger Morten Østergaard.
Hvis der kommer en ny regering med vores støtte, så knækker vi kurven.
Morten Østergaard, Radikale VenstreLæs også:Børnenes talerør: Mette Frederiksen, du pynter dig med lånte fjerRapport: Flere fattige børnFor kort tid siden udkom Arbejderbevægelses Erhvervsråd med en ny rapport, der pegede på, at der i det seneste år er kommet 12.
000 flere fattige børn i Danmark.
Nu er der ifølge tænketanken 64.
500 fattige børn.
Netop den udvikling skal vendes, mener Morten Østergaard, der for første gang bliver mere konkret på det politiske indhold, som De Radikale vil kræve for at lægge stemmer til, at Mette Frederiksen kan indtage Statsministeriet efter en eventuel valgsejr.
Det er klart, at når man går til valg på at løse de problemer, der er med børnefattigdom, så er det med det klare sigte at nedbringe antallet af fattige børn, som lever i Danmark.
Mette Frederiksen, Socialdemokratiet- Det konkrete krav er det samme, som det hele tiden har været – nemlig en politisk aftale, der trækker Danmark i en anden retning.
Men det er rigtigt, at jeg her bliver mere præcis på, hvad et af de mål er – nemlig at få antallet af fattige børn nedbragt, siger den radikale leder.
Et af Radikale Venstres største ønsker er en afskaffelse af kontanthjælpsloftet og integrationsydelsen, som blandt andre af Arbejderbevægelsens Erhvervsråd får skylden for stigningen i antallet af fattige børn i Danmark.
Det har Mette Frederiksen og Socialdemokratiet indtil videre ikke kunnet love, at de vil afskaffe, hvis de får regeringsmagten.
Derfor forstår Morten Østergaard godt, at eksempelvis Børns Vilkår beskylder Mette Frederiksen for ”at pynte sig med lånte fjer”, når hun udnævner sig selv til at ville være børnenes statsminister.
- Ord er taknemmelige.
Det er jo handling, som afgør det.
Lige nu er de handlinger, som føres af den nuværende V-regering styret af DF, og den fører til flere fattige børn i Danmark.
Og så siger jeg bare, at hvis der kommer en ny regering med vores støtte, så knækker vi kurven, siger Morten Østergaard.
Mette F.
: Går til valg på færre fattige børnDen socialdemokratiske statsministerkandidat vil fortsat ikke love sin mulige samarbejdspartner, at partiet vil afskaffe kontanthjælpsloftet og integrationsydelsen.
Til gengæld vil Mette Frederiksen gerne love, at bekæmpelsen af børnefattigdom er et tema, som hun vil gå til valg på.
- Jeg har meget svært ved at se en uenighed på det her spørgsmål, når det handler om behovet for politisk handling.
Socialdemokratiets holdning er, at vi skal bekæmpe de problemer, der er med børnefattigdom i Danmark, siger Mette Frederiksen.
Betyder det, at du vil love at nedbringe antallet af fattige børn i Danmark, hvis du bliver statsminister?
- Socialdemokratiet kommer til at gå til valg på at forbedre forholdene for børn i Danmark - herunder at hjælpe de børn, der er kommet i klemme økonomisk, siger hun.
Det konkrete krav går på, at du skal nedbringe antallet af fattige børn i Danmark, hvis du bliver statsminister.
Vil du det?
- Det, vi går til valg på i Socialdemokratiet, er, at vi gerne vil løse nogle af de problemer med børnefattigdom.
Det vil vi gerne gøre akut ved at tage fat i nogle af de familier, som er i klemme i dag.
På sigt vil vi så modtage en ydelseskommissions anbefalinger, siger statsministerkandidaten.
Med al respekt, så svarer du ikke på, om du vil love at nedbringe antallet af fattige børn i Danmark?
- Det er klart, at når man går til valg på at løse de problemer, der er med børnefattigdom, så er det med det klare sigte at nedbringe antallet af fattige børn i Danmark.
Så det er et løfte, at du vil nedbringe antallet af fattige børn i Danmark?
- Jeg går til valg på at nedbringe antallet af fattige børn i Danmark, men jeg ved ikke, hvordan Folketinget bliver sammensat.
Vores politik er klar.
Børn skal ikke betale en uforholdsmæssig stor pris for deres forældres situation, siger hun.
Hvor meget vil du nedbringe antallet af fattige børn, som ifølge en rapport i sidste uge lige nu er 64.
500?
- Det afgørende for mig er, at vi går i gang med at løse en meget vigtig opgave - nemlig at alle børn i Danmark har ordentlige opvækstsbetingelser, siger Mette Frederiksen.
Relativ fattigdom•Danmarks Statistik har som opfølgning på FN’s verdensmål om at afskaffe fattigdom udviklet nye indikatorer for relativ fattigdom.
•Det nye fattigdomsmål er inspireret af den gamle fattigdomsgrænse, men i det nye mål defineres fattigdom efter, om man er fattig i ét år – og ikke gennem tre år, som var kravet i den gamle fattigdomsgrænse.
•Ifølge det nye mål er man fattig, hvis man har en indkomst på under halvdelen af medianindkomsten.
Det er den midterste indkomst i Danmark – og det betyder, at der er nøjagtigt 50 procent af danskerne, der har en indkomst, der er højere end medianindkomsten og nøjagtig 50 procent, der har en indkomst, der er lavere end medianindkomsten.
Kilde: Arbejderbevægelsens ErhvervsrådFacebookTwitterKopier linkEmner:Mette Frederiksen (politiker)|Radikale Venstre|Socialdemokraterne|Socialforhold|Valg og folkeafstemninger




https://www.dr.dk/nyheder/udland/analyse-det-politiske-abespil-er-i-gang-eu-kan-ikke-goere-may-tilfreds

BrexitSe temaUdlandANALYSE Det politiske abespil er i gang: EU kan ikke gøre May tilfredsDet tog 20 måneder at få en brexit-aftale på plads, 15 dage for May at erkende, at hun ikke kan få den godkendt i London.
Den britiske premierminister, Theresa May, mødtes tirsdag med EU-Kommissionsformand Jean-Claude Juncker og i dag er hun igen i Bruxelles for at mødes med EU-landenes ledere.
Af DR’s EU-korrespondent Karin Axelsson og Ole Ryborg13.
dec.
2018 kl.
14.
01Bemærk: artiklen er mere end 30 dage gammelLæs opDa et flertal af briterne i sommeren 2016 havde stemt nej til et fortsat EU-medlemskab, konkluderede en ekspert på britisk tv:- Det med at stemme for et britisk EU-exit – det var den nemme del.
Nu begynder det svære.
Og svært har det været.
For selv om et flertal af briterne var enige om, at de ikke længere ønsker at være medlemmer af EU, så har det vist sig at være tæt på umuligt for politikerne i London at blive enige om, hvad der skal ske efter den britiske EU-exit.
Det store spørgsmål er, hvilket forhold Storbritannien og EU skal have fremover?
Og i dag – med kun 106 dage til Storbritannien forlader EU, så er der stadig ikke nogen, der kan svare præcis på det spørgsmål.
Læs også:EU og Storbritannien nået til enighed om brexit-udkastDe store spørgsmål venterEU og Storbritannien har brugt de seneste 20 måneder på at forhandle en skilsmisse-aftale på plads.
Men det er en aftale, som kun håndterer nogle af de mest presserende spørgsmål om det fremtidige forhold mellem EU og Storbritannien.
Spørgsmål som, hvilke rettigheder skal gælde for briter, der bor og arbejder i EU og EU-borgere i Storbritannien.
En aftale om, hvordan man håndterer de fælles økonomiske forpligtelser, som Storbritannien har været med til at indgå som medlem af EU, og endelig en aftale om, hvordan man kan sikre, at det aldrig bliver nødvendigt at indføre grænsekontrol på grænsen mellem Irland og Nordirland, når varer og dyr passerer grænsen efter brexit.
Et 'Ingen grænse"-skilt ses her i Jonesborough i Nordirland på grænsen til republikken Irland.
Men de store spørgsmål om, hvordan handel mellem EU og Storbritannien skal være efter brexit, hvordan EU og Storbritannien skal arbejde sammen om bekæmpelse af kriminalitet og terror og så videre – de spørgsmål er EU og Storbritannien end ikke begyndt at forhandle om endnu.
De forhandlinger indledes først, når Storbritannien har forladt EU den 29.
marts næste år.
Så for at undgå, at brexit skaber store problemer på begge sider af kanalen, har EU og Storbritannien aftalt, at selv om briterne forlader EU den 29.
marts næste år, vil de fortsætte med at følge alle EU's regler frem til udgangen af 2020.
Denne ekstra periode er til for at give Storbritannien og EU tid til at forhandle en frihandelsaftale og en række andre samarbejdsaftaler på plads.
Ambitiøse fremtidsplanerTrods det, at EU og Storbritannien endnu ikke har indledt forhandlingerne om deres fremtidige forhold, er emnet ikke noget helt ubeskrevet blad.
Udover den 585-sider lange skilsmisseaftale, enedes Theresa May og de øvrige EU-ledere på et topmøde i Bruxelles den 25.
november om en politisk erklæring som beskriver, hvordan de ønsker, at deres fremtidige forhold skal være.
Det er – som med så meget andet i politik – en fælles erklæring, som er politisk forpligtende – ikke juridisk.
Det svarer til, når nogle partier udarbejder et regeringsgrundlag.
Man kan se, hvad partierne er enige om at gøre fremover.
Men den politiske enighed skal først omdannes til lov, inden den er juridisk bindende.
Den 585 sider lange brexit-aftale har May haft svært ved at sælge i det britiske parlament, hvor der lige nu ikke er flertal for aftalen.
Men læser man den politiske erklæring, kan man se, at både EU og Storbritannien er indstillede på, at der i fremtiden skal være et så tæt samarbejde mellem de to parter, at varer for eksempel skal kunne bevæge sig forholdsvis frit – blandt andet sådan, at man kan undgå, at der skal udstationeres toldere på grænsen mellem Irland og Nordirland.
Det store spørgsmål er dog, hvad der kommer til at ske, hvis Storbritannien og EU ikke lykkes med at få lavet en frihandelsaftale inden udgangen af 2020?
Hvordan undgår man så, at det bliver nødvendigt med grænsekontrol mellem Irland og Nordirland?
Svaret på det spørgsmål kan findes i skilsmisse-aftalen, hvor EU-landene har sagt ja til en løsningsmodel, som Storbritannien og Theresa May selv faktisk har foreslået.
Det store problem netop nu er, at det viser sig, at der ikke ser ud til at være flertal i det britiske parlament for den løsningsmodel, som er indskrevet i skilsmisseaftalen.
Skal aftalen igennem det britiske parlament, får Theresa May brug for en hjælpende hånd fra EU-lederne ved dagens EU-topmøde.
Klare løfterSom det er lige nu, kan Theresa May ikke få hendes skilsmisseaftale med EU godkendt i det britiske parlament.
Mange britiske parlamentsmedlemmer frygter, at forhandlingerne mellem EU og Storbritannien om en frihandelsaftale ikke vil lykkes, og at Storbritannien derfor vil ende med at skulle efterleve de regler, som står i skilsmisseaftalen og har til hensigt at forhindre, at det bliver nødvendigt at indføre grænsekontrol for varer og dyr på grænsen mellem Irland og Nordirland.
Theresa May har brug for en udmelding fra EU, der kan overbevise britiske politikere om, at den situation ikke opstår.
Blandt andet mødes Theresa May med den irske premierminister Leo Varadkar i Bruxelles for at tale brexit.
(© Scanpix)Men spørgsmålet er, hvor meget de 27 EU-lande i praksis kan gøre.
De kan – og vil – love, at EU-landene vil gøre alt, hvad man kan for at få lavet en ambitiøs handelsaftale med Storbritannien.
En aftale så omfattende, at det ikke bliver nødvendigt at bruge skilsmisseaftalens regler om den irske grænse.
Ganske enkelt fordi handelsaftalen i stedet leverer klare regler for, hvordan britiske varer og dyr kommer ind i EU.
Men kommer den aftale ikke på plads, er der nødt til at være et andet sæt regler, der gælder.
Kontrol af varer og dyr, som passerer EU's ydre grænse, er lige så afgørende i EU, som kontrol med hvilke personer, som passerer grænsen og kommer ind i EU.
EU kan ikke acceptere en situation, hvor der slet ikke vil være regler for, hvordan man kontrollerer Storbritanniens varer og dyr, der kommer ind på det indre marked.
Lovene i EU's indre marked gælder for alle – også for britiske virksomheder.
Hvad enten det handler om varer, tjenesteydelser, udveksling af data og personoplysninger i forbindelse med politisamarbejde, eller flyfart mellem EU og Storbritannien.
Og hvor der er en lov, er det også nødvendigt med myndigheder.
som sørger for, at loven overholdes, så forbrugerne kan have tillid til produktet.
May er svær at hjælpeDet gør det svært for EU's ledere for alvor at hjælpe Theresa May med at løse hendes problemer i det britiske parlament – fordi briterne insisterer på en særbehandling, som ingen vil give dem.
Med tanke på, at både Lars Løkke Rasmussen og de øvrige ledere i EU – undtagen Angela Merkel – alle har ambitioner om også at blive genvalgt, så er det utænkeligt, at EU skulle acceptere, at britiske virksomheder, som sælger varer på EU's indre marked, ikke skal overholde de samme regler som eksempelvis danske virksomheder.
Lars Løkke Rasmussen har klare forventninger til, hvad brexit-aftalen med Storbritannien skal kunne.
Her ses han sammen med Theresa May tidligere i år i Spejlsalen i Statsministeriet.
Hvis man gjorde det, ville det – med udenrigsminister Anders Samuelsens ord – svare til, at man ”eksporterer danske arbejdspladser til Storbritannien.
Og det ønsker ingen.
”Det er klart, at på et teoretisk niveau ville EU-lederne sikkert kunne tilbyde Theresa May noget, som hun og flertallet i hendes parlament ville være begejstrede for.
Hvis for eksempel EU lovede, at EU vil give briter, som bor i Danmark, Polen, Spanien og så videre ret til både børnecheck og pension, mens briterne frit vil kunne begrænse rettighederne for danskere og polakker, der bor og arbejder i London.
Men et sådant løfte ville være fuldstændig uacceptabelt for lande som Polen og Spanien.
Det ville sikkert også vække begejstring i London, hvis statsminister Lars Løkke Rasmussen droppede det, som står i skilsmisseaftalen om fiskeri, og i stedet lovede London, at danske fiskere ikke længere vil have lov at fiske der, hvor de har fisket i årtier.
Men det ville næppe gøre den danske statsminister populær i Skagen og Thyborøn, og det er svært at få øje på et flertal i Folketinget, som vil presse den danske statsminister til at opgive danske fiskerirettigheder.
Brexit ikke kun udfordring for MayOg på den måde kunne listen fortsættes.
Theresa May kommer til EU-landene med ønsker om yderligere indrømmelser.
Men den britiske premierminister er ikke alene om at have politiske udfordringer med konsekvenserne af brexit.
Brexit får konsekvenser overalt i EU, og på begge sider af kanalen har de politiske ledere kun fokus på en ting: Spørgsmålet om, hvordan man begrænser de negative effekter af brexit for netop deres land.
Derfor har lande som Danmark og Frankrig for eksempel fokus på fiskeri, mens Tyskland har fokus på, hvad brexit betyder for bilindustrien, og Luxembourg har fokus på, hvad det betyder for den finansielle sektor og så videre.
Det har taget 20 måneder at forhandle skilsmisse-aftalen om Brexit på plads.
Den 585 sider lange aftale er et delikat kompromis, hvor en række EU-lande allerede nu mener, at de har bevæget sig meget langt for at imødekomme Theresa May.
Det politiske abespil i gangHvis den britiske premierminister har brug for en politisk håndsrækning, kan hun få den fra dagens EU-topmøde.
Men en ændring af aftalen har EU-lederne allerede udelukket.
Premierminister Theresa May har ikke stor opbakning i parlamentet, som det er nu, og spørgsmålet er, om hun kan få den nødvendige hjælp fra EU til at få en brexit-aftale igennem.
Dels fordi de ikke ønsker det.
Men også fordi analysen i hovedstæderne i EU er, at de britiske politikere i sidste ende er så splittede i forhold til, hvad de egentlig ønsker for et forhold til EU fremover, at det i praksis vil være umuligt at tilfredsstille Theresa May på en sådan måde, at hun ville få bred opbakning til brexit i det britiske parlament.
Derfor er det store abespil også i fuld gang – hvor EU-landene på den ene side har travlt med at understrege, at det, der ligger på bordet, er det, briterne får.
Men hvor de på den anden side gør alt for at fremstå så imødekommende og hjælpsomme som muligt, så skylden for en potentiel skilsmisse uden aftale, ikke lander med et ordentligt brag i Bruxelles.
FacebookTwitterKopier linkEmner:Nordirland|Storbritannien|London|Skilsmisse|Udenrigspolitik




https://www.dr.dk/nyheder/kultur/film/skuffet-anmelder-superheltefilm-er-kaotisk-og-uopfindsom

TroldspejletSe temaAf Vært på TroldspejletJakob StegelmannFilm og serierSkuffet anmelder: Superheltefilm er kaotisk og uopfindsom'Aquaman's undervandseventyr overbeviser ikke en landkrabbe som Jakob Stegelmann fra Troldspejlet.
Forventningerne var ellers høje.
Han kan trække vejret under vand, er ret usårlig, superhurtig og har også nogle telepatiske evner.
Men 'Aquaman' som film duer ikke, hvis man spørger Jakob Stegelmann fra Troldspejlet.
13.
dec.
2018 kl.
08.
13Bemærk: artiklen er mere end 30 dage gammelLæs opDer er så store penge i superheltefilm, at selv mindre helte får chancen på det store lærred.
Det har nemlig vist sig, at selv de mest ukendte har gode chancer.
Tænk bare på 'Guardians of the Galaxy' (2014), som gjorde det kiksede til en fordel - og begejstrede hele verden.
Aquaman er en af de ældste superhelte på markedet.
TroldspejletJakob Stegelmann og hans redaktion rapporterer løbende fra tegneseriernes, filmens, gamingens og superheltenes forunderlige verden i programmet, der for de flestes vedkommende ikke behøver introduktion.
Ud over tv-programmet på DR Ultra - og den nye DR-podcast - giver Troldspejlet dig også løbende nyheder, video og anbefalinger på dr.
dk.
Han debuterede i 1941, få år efter Superman og Batman, men han er også en af de særeste.
Han kan trække vejret under vand, er ret usårlig, superhurtig og har også nogle telepatiske evner.
Et wild card i superheltenes verden.
Så ham har folkene på DC, som ejes af Warner Bros.
, satset millioner på.
Desværre må en superheltefan som mig melde pas.
Det startede godtJeg gik - som altid - ind med de største forhåbninger: Nu har DC forkludret så mange af deres filmatiseringer, at det ikke måtte ske én gang til.
Deres seneste film om Batman, Superman og Justice League har skuffet bravt.
Men ak, 'Aquaman'-filmen er den mest kaotiske og til tider dummeste omgang action-fantasy-nonsens, der længe er set.
Og jeg er normalt klar til lidt af hvert.
Den veksler ujævnt mellem overlæssede actionsekvenser - de fleste under havet - og meget alvorlige, dramatiske scener.
Dertil komer mange fejlslagne forsøg på humor.
Kampene i 'Aquaman' er flot koreograferet, men også en anelse kunstige, og når en del af fjenderne ligner noget fra 'Power Rangers', har man svært ved at tage dem alvorligt, fortæller Jakob Stegelmann fra Troldspejlet (© SF Studios)Jason Momoa - kendt bl.
a.
fra 'Game of Thrones' - er den superstærke vandmand, der er søn af selveste Atlantis' dronning og en almindelig fyrmester.
Momoa prøver ihærdigt at være både charmerende og stålsat, men ligesom de andre skuespillere, slås han med akavede og ofte ufrivilligt komiske replikker.
Det samme gør store stjerner som Willem Dafoe, for slet ikke at tale om selveste Nicole Kidman i et historisk fejlcast som Aquamans mor.
Gode gamle Dolph Lundgren er også med, og han er nærmest den bedste.
Det siger en del om niveauet.
Der er tale om en såkaldt origins-historie: Fortællingen om, hvordan Aquaman blev til.
Han skal indse sin skæbne og undervejs bekæmpe den onde del af indbyggerne i den sunkne by Atlantis, herunder konfrontere sin magtsyge halvbror.
Problemet er, at oprindelseshistorier kun fungerer med helte, vi kender i forvejen - så er vi nemlig nysgerrige, fordi vi ved alt om deres heltegerninger, men intet om, hvor de kommer fra.
Den nysgerrighed har vi ikke med Aquaman, og det svækker vores interesse.
AquamanAquaman blev skabt 1941 af forfatteren Mort Weisinger og tegneren Paul Norris.
Tegneserierne om ham udgives af DC, som også udgiver Batman, Superman, Flash og Wonder Woman.
Filmen er instrueret af australieren James Wan, bedst kendt for gyserfilmen 'Saw' og 'Furious 7'.
Aquaman var også med i filmene 'Superman V Batman' og 'Justice League'.
Vognlæs af effekterUndervandseffekterne har helt sikkert kostet millioner.
Der er vognlæs af computergrafik, bl.
a.
når de ældre skuespillere skal optræde i deres unge udgaver.
Men selvom effekterne har været dyre, er de ikke særlig overbevisende.
Det vælter med undersøiske monstre i alle størrelser, men der er så mange og de er så uopfindsomt udtænkt, at man hurtigt glemmer dem.
3D-effekten virker forvirrende og farvesætningen er vild på den irriterende måde, med musik, der veksler helt umotiveret mellem mange forskellige stilarter.
Der er mange kampe mellem helten og et utal af modstandere.
De er flot koreograferet, men også en anelse kunstige, og når en del af fjenderne ligner noget fra 'Power Rangers', har man svært ved at tage dem alvorligt.
Et par af kampene er tilmed så ekstreme og unødigt brutale, at de mindste superheltefans bør blive hjemme.
Så desværre, Aquaman, landkrabber som mig har svært ved at se noget fantastisk i dit undervandseventyr.
'Aquaman' har premiere i landets biografer fra i dag.
Se trailer her.
FacebookTwitterKopier linkEmner:Dolph Lundgren (skuespiller)|Nicole Kidman (skuespiller)




https://www.dr.dk/nyheder/regionale/nordjylland/hospitalsansat-kan-have-smittet-440-patienter-med-tuberkulose

NordjyllandHospitalsansat kan have smittet 440 patienter med tuberkulosePå Aalborg Universitetshospital indkaldes patienter nu til ekstra tjek.
Patienter indkaldes til eftertjek, fordi de kan være i fare for at være blevet smittet med tuberkulose på Aalborg Universitetshospital i Region Nordjylland.
)Af Stine Delfs13.
dec.
2018 kl.
07.
33Bemærk: artiklen er mere end 30 dage gammelLæs op440 patienter kan være blevet smittet med tuberkulose, mens de var i behandling på Aalborg Universitetshospital.
En klinikansat på sygehuset har nemlig været smittet med sygdommen, imens vedkommende har været i kontakt med patienterne.
Det skriver Nordjyske.
- Det øjeblik vi opdager, at den ansatte har tuberkulose, bliver vedkommende sygemeldt og isoleret, udtaler lægefaglig direktør på Aalborg Universitetshospital Michael Braüner Schmidt til DR.
Hospitalet frygter, at sygdommen kan have spredt sig, og derfor har de nu indkaldt de 440 patienter, som menes at være i smittefare.
- Da vi i sidste uge konstaterede, at en af vores ansatte har sygdommen, bad vi overlægen på lungemedicinsk afdeling vurdere, om andre kunne være i risiko for at være smittet.
De, der har været i nærheden af den ansatte, er nu indkaldt til en undersøgelse, siger Michael Braüner Schmidt til Nordjyske Stiftstidende.
Den ansatte er nu i behandling, og alle kollegaer og familiemedlemmer er blevet undersøgt.
Tuberkulose (TB)TB forekommer hyppigst i lungerne, men kan ramme en lang række organer.
Generelt har TB-patienter længerevarende (mere end 3 uger) feber, nattesved, vægttab og træthed.
Ved lunge-TB ses normalt hoste og opspyt, evt.
blodigt.
Hos børn er især tuberkuløs hjernehindebetændelse en alvorlig tilstand.
Personer med TB i lungerne smitter ved hoste, primært i perioden indtil sygdommen opdages.
Selvom kun 5-10 %, som er smittet med TB, udvikler aktiv TB, så dør langt over en million mennesker hvert år af TB.
Langt de fleste smittede udvikler således aldrig sygdom og er ikke smittefarlige – de har såkaldt latent TB.
I 2016 fik ca.
330 personer i Danmark konstateret TB.
Kilde: Statens Serum InstitutHospitalet holder ekstraåbent for at tjekke patienterMan ved endnu ikke, hvordan den ansatte er blevet smittet med tuberkulose, men det er en del af udredningen at finde frem til smittevejen.
Alle de berørte patienter er indkaldt til undersøgelse i uge 51, og hospitalet har derfor valgt at holde ekstra åbent om aftenen.
- Vi vurderer, at risikoen for smitte er lille, men vi tager ingen chancer, så vi har indkaldt de patienter, som vedkommende har haft kontakt med, siger den lægefaglige direktør.
Undersøgelsen omfatter en blodprøve, og afhængigt af resultatet kan patienterne blive indkaldt til endnu en blodprøve efter tre måneder.
- Tuberkulose er en alvorlig sygdom, men den kan behandles.
Det vigtige er, at man får den konstateret.
FacebookTwitterKopier linkEmner:Sygdomme og lidelser|Aalborg Universitetshospital|Patienter|Aalborg|Nordjyske Stiftstidende




https://www.dr.dk/nyheder/indland/nye-aeldreboliger-skyder-op-pensionister-betaler-900-millioner-kroner-mere-i-husleje

IndlandNye ældreboliger skyder op: Pensionister betaler 900 millioner kroner mere i huslejeKommuner har bygget mange nye og bedre ældreboliger, og det betyder højere husleje.
Grafik: Signe Heiredal, DRAf Kåre Kildall Rysgaard13.
dec.
2018 kl.
07.
12Bemærk: artiklen er mere end 30 dage gammelLæs opStandarden på ældreboliger er røget i vejret.
Der kommer stadig flere nye boliger med bedre plads og elevatorer, så de ældre nemmere kan bevæge sig rundt.
Det betyder i mange tilfælde højere husleje.
Faktisk har kommunerne bygget og istandsat så mange ældreboliger, at de i 2017 fik næsten 2,5 milliarder kroner i husleje.
Det er 882 millioner kroner mere end i 2007, viser tal, der er renset for inflation, fra Danmarks Statistik.
For kommunerne drejer det sig om at være forberedt, når store årgange af ældre må flytte den sidste del af livet, fortæller Claus Mogensen, kontorchef for KL.
Flere ældre, flere boligerOm ti år vil der være omkring 150.
000 flere ældre over 80 år, viser tal fra Danmarks Statistik.
En del har behov for plejeboliger, og derfor bygger flere kommuner nyt.
I dag er der særlig krav til blandt andet lejlighedernes størrelser.
- Vi får flere og flere ældre, som har behov for pleje- og ældreboliger, siger han.
Når kommunerne får så mange ekstra kroner ekstra ind i husleje, skyldes det, at nyt og flot ofte koster mere end gammelt og slidt.
Der er større krav til standarden i nyt byggeri, og det fordyrer byggerier, fortæller kontorchef Claus Mogensen.
Hvad får kommuner i husleje fra ældreboliger?
Trapper duer ikke med brækket hofteTove Irene Andreasen er 74 år og bor i Næstved i et lille rækkehus.
Hun har tidligere brækket både højre og venstre hofte og overvejer, om hun skal flytte i ældrebolig.
Hun er derfor glad for, at boligerne er blevet mere moderne - for særligt én ting går hende på.
- Det duer ikke med trapper.
Nogle ældre tør ikke gå på dem.
Jeg kender ældre, som bor steder, hvor man ikke kan komme rundt, og det ligner, jeg ved ikke hvad, siger Tove Irene Andreasen og oplever, at nyt byggeri ofte har elevator eller er i et plan.
Ældreboliger bliver størreNæstved byggede nye og dyrere plejeboligerNetop Næstved, hvor Tove Irene Andreasen bor, er en af de kommuner, som har bygget nye plejecentre de seneste ti år.
Tidligere var der fælles bad, men på de nye plejecentre er der mere plads i lejlighederne og store fællesarealer, så de ældre kan samles til højtider og fest.
Hvad er reglerne for ældreboliger?
Hvis ældre ønsker en ældre- eller plejebolig, skal de søge om boligen hos kommunen.
Huslejen er reguleret og skal dække udgifter, så kommuner kan ikke uden grund skrue lejen op.
Både kommuner og almene boligselskaber bygger ældreboliger, hvor der er særlige krav til indretning.
Uanset hvem der ejer ældreboligerne, vurderer kommunen, hvilke ældre som har behov for at flytte ind.
(Kilde: Boligstyrelsen)Til gengæld får kommunen flere penge ind i husleje.
Flere boliger koster mellem 8000-11.
000 om måneden før boligydelse.
Borgmester Carsten Rasmussen (S) mener, det er rigtigt at bygge nyt.
- De ældre har det faktisk meget godt og er glade for de arealer, der er.
Tidligere var boligerne gammeldags, siger han.
Der er mange fordele ved de mange nye ældreboliger, fortæller Ældesagen.
- Det er en god ting, at der bliver bygget nye tidssvarende plejeboliger.
Det er både godt for den ældre og personalet, siger Claus Blendstrup, chefkonsulent i Ældresagen, men peger samtidig på, at nye boliger betyder dyrere husleje for mange.
FacebookTwitterKopier linkEmner:Ældrepolitik|Næstved|Boligøkonomi|Socialdemokraterne|Carsten Rasmussen (politiker, Næstved)




https://www.dr.dk/nyheder/regionale/fyn/kl-raadgav-om-ulovlig-dagplejeordning

FynKL rådgav om ulovlig dagplejeordningKonsulenter fra KL foreslog Kerteminde Kommune at gøre som en række andre kommuner og indføre betaling til forældre, der selv passer deres børn, når dagplejeren er syg.
Men det er ulovligt.
Flere kommuner må lukke ordningen ned, hvor forældre passer deres børn selv og får betaling, hvis dagplejeren er syg.
Det er i strid med loven.
 Af Anne Mette Dam Thrane og Trine Søgaard Rødkær13.
dec.
2018 kl.
07.
29Bemærk: artiklen er mere end 30 dage gammelLæs opDet lød som en god idé, da konsulenter fra Kommunernes Landsforening, KL, rådgav Kerteminde Kommune om, hvordan man skulle spare penge på dagplejeområdet.
Men ideen var ikke lovlig.
KL foreslog Kerteminde Kommune at gøre som en række andre kommune og lade forældre få penge for at passe deres egne børn, når dagplejeren var syg.
Forældrene ville få penge retur fra kommunen svarende til det antal dage, deres børn ikke var i dagpleje.
Samtidig ville kommunen spare udgiften til gæstedagpleje.
- Vi skulle igennem en voldsom besparelsesrunde og fik KL ind for at se, om de kunne pege på nogle ting.
Og det her var et af forslagene, fortæller Jutta Lundqvist Nielsen, der er forkvinde for Børn-, Unge- og Uddannelsesudvalget i Kerteminde Kommune.
Problemet er bare, at ordningen ikke er lovlig.
Det har børne- og socialminister Mai Mercado (K) netop slået fast.
Ordningen i Kerteminde skulle begynde fra første januar 2019, men nu er forslaget sat i bero.
Kommunernes Landsforening beklager rådgivningen.
- Vi har rettet henvendelse til Kerteminde Kommune og har trukket anbefalingen tilbage, og vi har beklaget, at vi er kommet med den anbefaling.
Det skal selvfølgelig være sådan, at det vi rådgiver om, er inden for lovens rammer, siger Peter Pannula Toft, kontorchef hos KL for Børn og Folkeskoler.
Han kan ikke oplyse, om KLs konsulenter har givet andre kommuner samme anbefaling.
Ifølge Jutta Lundqvist Nielsen var ordningen en oplagt mulighed for at tilbyde en mere fleksibel løsning på pasningsudfordringerne i kommunen og derfor ærgrer det hende, at det nu må opgives.
- Det her er et lille forslag, som jo ikke betyder ret meget for besparelserne, da det kun er 43.
000 kroner, vi sparer på det.
Men det var mere ment som et tilbud til forældre og til dagplejerne, siger Jutta Lundqvist Nielsen, der er forkvinde for Børn-, Unge- og Uddanelsesudvalget i Kerteminde Kommune.
Derfor ærgrer det hende, at forslaget er i strid med loven.
- Det giver faktisk ikke mening for mig.
Vi ved, at der er mange forældre, der ikke ønsker, at ens barn skal komme ud i til en ukendt dagplejer og derfor hellere vil have en, der kender barnet, til at passe det, siger hun.
Flere andre kommuner, som har haft ordningen i en årrække overvejer nu også at indstille den, efter børne- og socialministerens udmelding om, at det er i strid med loven.
Her kan du passe dit barnDisse kommuner har kørt med ordningen, som ifølge børne og socialminister var ulovlig:AabenraaEsbjergTønderSvendborgAssensNordfynsLangelandOptællingen er foretaget af DR Fyn og DR Syd.
Derfor kan der være flere kommuner i landet, der også benytter ordningen.
KL vil i dialog med ministerietKL vil gå videre til Børne- og Socialministeriet med idéen om, at man eventuelt kunne ændre lovgivningen.
- Nu går vi i en dialog med ministeriet om, hvad der er op og ned i den her sag, og om det eventuelt er muligt at kigge på lovgivningen i forhold til, hvad der kan lade sig gøre inden for lovens rammer, siger kontochef Peter Pannula Toft.
- Den stemme, vi hører fra kommunerne og også fra nogle forældre, er, at denne her ordning kan være en god ordning, siger han.
På trods af forløbet har forkvinde for børn- og ungeudvalget i Kerteminde, Jutta Lundqvist Nielsen stadig tillid til KL's konsulenter.
- Det er jo dygtige folk.
Det er der ingen tvivl om.
Men det er da klart, at vi vil måske være lidt mere obs på, hvad det er for nogle forslag, vi får ind, siger Jutta Lundqvist Nielsen.
Læs også:Dagplejeordning i strid med loven har været brugt i årevisFacebookTwitterKopier linkEmner:Det Konservative Folkeparti|Jutta Lundqvist Nielsen (politiker)|Kerteminde Kommune|Børnepasning|Kerteminde




https://www.dr.dk/nyheder/vejret/kulden-traenger-ind-i-naeste-uge

VejretKulden trænger ind i næste ugeFørst på onsdag bliver vejret mildere.
Hundekoldt.
Lille Sofus var ude at lufte poterne i snedrysset ved Næstved.
Af Christian Jon Cherry13.
dec.
2018 kl.
08.
35Bemærk: artiklen er mere end 30 dage gammelLæs opDer er mulighed for at solen titter frem i løbet af dagen.
Dog ser skyet vejr ud til at blive det mest dominerende frem til i aften.
Det bliver en kold dag, hvor temperaturen kun kravler op på et par varmegrader.
Til gengæld er der kun rolige vindforhold.
Vinden kommer fra øst og er svag til jævn.
Byger ved ØstersøenI dag er det mest omkring Østersøen, at der vil falde byger.
Det er det relativt varme havvand, som afgiver fugt og energi til den kolde polarluft fra øst, som strømmer ind over landet.
Der er især risiko for vinterlige byger på Bornholm, Falster, Møn, Lolland og Fyn.
Det bliver kun moderate mængder nedbør, som vil falde over den sydligste del af landet i dagtimerne.
Alligevel kan det godt give anledning til særlig opmærksomhed i trafikken, da vejene kan være glatte.
I morges kom der også byger ved Kattegat.
Hvilket gav omkring en halv centimer sne.
Selvom det ikke er særligt meget, var det nok til at Vejdirektoratet varslede om glatte veje i Norddjurs Kommune i dag.
Nattefrost frem til tirsdagDer har været let nattefrost mange steder i nat.
Ved Roskilde Lufthavn havnede man på -2 grader, hvilket er den laveste temperatur der er registreret i nat.
Det var de mange skyer, som gjorde, at det kun blev til et par frostgrader i nat.
I de kommende nætter vil der formentlig fortsat være skyer på himlen.
Derfor er der ikke udsigt til hård nattefrost.
Opklaring er mest sandsynlig i nat på Vestsjælland, Fyn, Syd- og Sønderjylland, samt i Midt- og Vestjylland.
Her vil frosten være at finde i to meters højde, men ved jordoverfladen er der risiko for frost i hele landet.
Så vær opmærksomme på frysende våde vejbaner.
FacebookTwitterKopier linkEmner:Vejret|Fyn|Jylland|Vejdirektoratet|Roskilde Lufthavn




https://www.dr.dk/nyheder/indland/tidligere-v-minister-om-nye-dagpengekrav-det-er-fuldstaendig-vanvittigt

Valg til Europa-ParlamentetSe temaIndlandTidligere V-minister om nye dagpengekrav: Det er fuldstændig vanvittigtRegeringens opholdskrav er endnu et bevis på, at Dansk Folkeparti ‘tæsker’ det liberale ud af Venstre, mener Britta Schall Holberg.
Tidligere Venstre-minister Britta Schall Holberg mener regeringens opholdskrav for dagpenge er 'fuldstændig vanvittigt'.
Af Mads Korsager Nielsen13.
dec.
2018 kl.
07.
30Bemærk: artiklen er mere end 30 dage gammelLæs opDe seneste fem dage har a-kasser og en lang række forbundsformænd demonstreret mod regeringens lovforslag om opholdskrav for dagpenge foran Christiansborg.
En tidligere Venstre-minister føjer sig nu til rækken af lovforslagets kritikere, der tæller både Dansk Industri samt flere af de største, danske børsnoterede virksomheder.
Bliver lovforslaget vedtaget, vil tusindvis af danske statsborgere, der arbejder eller tidligere har opholdt sig mere end 12 måneder i udlandet, miste retten til dagpenge.
- Det er fuldstændig vanvittigt.
Ikke nok med, at vi vil afholde folk fra at komme ind i landet.
Vi vil også lukke folk inde.
Hvis danskere ikke må tage ud og lade sig inspirere, så ved jeg simpelthen ikke hvad der er op og ned længere, siger Britta Schall Holberg, der forlod Folketinget i 2011 og tidligere bestred flere ministerposter i Poul Schlüter-regeringen.
Britta Schall HolbergFødt 25.
juli 1941 - 77 år.
Folketingsmedlem for Venstre, 1984-1988 og 2005-2011.
Landbrugsminister, 1986-87.
Indenrigsminister, 1982-86.
Forhenværende medlem af Venstres hovedbestyrelses samt formand for folketingsgruppen.
Kilde: ft.
dkKnap 40 procent ramte er danskeSammen med regeringen vil Dansk Folkeparti indføre et såkaldt opholdskrav for ret til dagpenge.
For at kunne modtage arbejdsløsheds-, syge- eller barselsdagpenge, skal man i syv ud af de seneste otte år have opholdt sig i Danmark eller et andet EU eller EØS-land.
Uanset om man i hele perioden har betalt til en dansk a-kasse.
Ifølge lovforslaget er ansatte og ægtefæller til ansatte i danske selskaber dog undtaget.
Men det vil fortsat ramme ansatte i for eksempel amerikanske koncerner eller ansatte i globale selskaber uden for Europa.
En beregning fra Beskæftigelsesministeriet viser, at godt 40 procent af dem der mister dagpengeretten er danske statsborgere.
Opholdskrav for ret til dagpengeLovforslaget skal finansiere en del af regeringens skatteaftale med Dansk Folkeparti, der blev indgået i februar 2018.
Med lovforslaget indføres der et opholdskrav for ret til dagpenge, hvorefter et medlem af en arbejdsløshedskasse som udgangspunkt skal have haft ophold her i riget, et andet EU-land eller EØS-land eller Schweiz i mindst 7 ud af de seneste 12 år.
Der er dog en række undtagelser.
F.
eks ansatte i danske virksomheder samt besætningsmedlemmer på danske skibe.
Regeringen vil med lovforslaget signalere, at man skal have en tæt tilknytning til det danske samfund, for at få velfærdsydelser.
Ifølge Beskæftigelsesministeriets egne skøn betyder lovforslaget, at 20.
350 personer vil melde sig ud af en a-kasse, fordi de på grund af ophold i udlandet ikke længere vil være forsikret mod ledighed.
Kilde: Beskæftigelsesministeriet, Danske A-Kasser.
Saboterer almindelig dannelseDansk Industri, børsnoterede FLSmidth & Co A/S og flere andre advarer mod, at lovforslaget afholder danskere fra at dygtiggøre sig uden for landets grænser.
Britta Schall Holberg er enig.
- Det har altid været betragtet som almindelig dannelse at rejse ud i verden.
Jeg kan ikke begribe det lovforslag.
Ud over, at Dansk Folkeparti tæsker og klemmer alt det liberale og livet ud af Venstre og regeringen, konstaterer hun.
Forslag vedtages kort før julDen forhenværende Venstre-minister hæfter sig ved, at lovforslaget vil plante tvivl hos mange familier, der får mulighed for at rejse ud i verden.
Men er det ikke rigtigt, når blandt andre Laura Lindahl fra Liberal Alliance argumenterer, at man blot skal sørge for at få et arbejde, før man vender hjem fra ophold i udlandet?
- Det er jo ikke sikkert, at man kommer hjem, fordi der ligger et job og venter.
Man kunne forestille sig, at man havde brug for dagpenge i en kortere periode.
Der kan være så mange grunde.
At ens børn skal hjem eller noget andet.
Jeg kan slet ikke have sådan nogle regler.
Det er vigtigt for både dig og mig, at vi ikke bare sidder hjemme og glor, siger Britta Schall Holberg.
Lovforslaget skal ifølge planen endeligt vedtages i Folketinget den 20.
december.
Socialdemokratiet har tidligere sagt, at man vil rulle lovforslaget tilbage efter et eventuelt regeringsskifte.
DR Nyheder arbejder på en kommentar til kritikken fra beskæftigelsesminister Troels Lund Poulsen (V).
FacebookTwitterKopier linkEmner:Britta Schall Holberg (politiker)|Laura Lindahl (politiker)|Venstre|Dansk Folkeparti|Erhverv




https://www.dr.dk/nyheder/regionale/hovedstadsomraadet/knap-saa-klimavenlig-hver-anden-hovedstadskommune-sorterer-ikke

KøbenhavnKnap så klimavenlig: Hver anden hovedstadskommune sorterer ikke madaffaldKommunerne har ingen god undskyldning for at lade være med at sortere deres madaffald, lyder det fra Det Økologiske Råd.
Den lille grønne biospand til madaffald er kun at finde i halvdelen af hovedstadskommunerne.
Af Karoline Kert13.
dec.
2018 kl.
07.
00 | opdateret 18.
dec.
2018 kl.
11.
29Bemærk: artiklen er mere end 30 dage gammelLæs opDen grønne affaldsspand til pizza, æggeskaller og andre madrester står kun i halvdelen af hovedstadskommunerne.
Ifølge tal fra rådgivningsfirmaet Affaldskontoret, som har ringet rundt til kommunerne, er der 16 ud af de 33 hovedstadskommuner, som stadig ikke sorterer deres organiske affald fra resten af husholdningsaffaldet.
Læs også:Kartoffelskræller, madrester og kaffegrums: Fremover skal alt dit madaffald sorteres i en spand for sigRudersdal Kommune er en af de kommuner, der endnu ikke har indført den lille grønne affaldsspand.
Her ryger al husholdningsaffaldet i samme spand, hvorefter det bliver kørt til forbrænding.
Genanvendelse af madaffaldVed at genanvende madaffaldet bliver vigtige næringsstoffer ført tilbage til jorden, som ellers ville gå tabt i forbrændingen.
Organisk affald øger energiproduktionen i gyllebaserede biogasanlæg, så vi får meget mere energi ud af anlæggene.
Biogas er fleksibelt, da det kan lagres og bruges på mange måder.
Fx kan det bruges som brændstof.
Genanvendelse af organisk affald tilfører jorden kulstof, som udpinte jorde har særligt behov for.
Kilde: MiljøstyrelsenMen der er fokus på affaldssortering i kommunen, påpeger Court Møller (R), formand for miljø- og teknikudvalget i Rudersdal Kommune.
- Vi er i gang med en proces, hvor vi skal sortere vores affald.
Og i første omgang har vi fokus på papir, glas, metal, plast og pap.
Det er rigtig ærgerligt, at der er nogle gode ressourcer, der går spildt.
Lone Mikkelsen, seniorrådgiverMiljøorganisationen Det Økologiske Råd mener dog, at alle kommuner nemt burde kunne sortere det organiske affald fra resten af husholdningsaffaldet, så det for eksempel kan blive til biogas, siger seniorrådgiver Lone Mikkelsen.
- Det burde ikke være svært.
Faktisk får vi flere og flere anlæg, som kan håndtere affaldet, så i dag er der ikke noget til hinder for, at alle kommuner nemt vil kunne sortere organisk affald, siger hun og fortsætter:- Det er rigtig ærgerligt, at der er nogle gode ressourcer, der går spildt, fordi de ressourcer, der er i affaldet, kommer samfundet til gode igen.
Læs også:Mere affaldssortering i fremtiden - test dig selv: Har du styr på dit skrald?
Og selvom de i Rudersdal Kommune har fokus på at få mere sortering, så er udsigten til, at borgernes madrester kan blive genanvendt, stadig langt ude.
Og formanden for miljø- og teknikudvalget i Rudersdal Kommune, Court Møller, er godt klar over, at de måske er bagud.
- Det er år 2018, vi burde nok have været der.
Men det er en ret stor ændring, så jeg tænker, at vi gør det inden for tre-fire år.
Læs også:Regeringen: Vi skal være endnu bedre til at sortere affaldI Herlev Kommune sorterer man heller ikke det organiske madaffald fra endnu, men der er lagt planer for indførelsen af den lille grønne affaldsspand.
Ifølge den nationale affaldsplan skal alle landets kommuner nemlig inden 2022 genanvende 50 procent af borgernes husholdningsaffald.
Og det tager Herlev Kommune nu konsekvensen af, siger Bo Runge-Dalager, der er centerchef for Teknik og Miljø i Herlev Kommune.
- Vi skal indføre sortering af madaffaldet, for at vi kan nå det nationale mål.
Så vi er ved at teste madaffaldssorteringen i kommunen, inden den nye ordning skal gælde fra oktober næste år, forklarer han.
FacebookTwitterKopier linkEmner:Court Møller (politiker)|Radikale Venstre|Affald|Det Økologiske Råd|Madlavning




https://www.dr.dk/nyheder/indland/slagsmal-i-kobenhavn-50-60-fodboldfans-rog-i-totterne-pa-hinanden

IndlandSlagsmål i København: 50-60 fodboldfans røg i totterne på hinandenEt par franske fodboldfans kom lettere til skade under et masseslagsmål i det indre København onsdag aften.
Adskillige fodboldfans kom onsdag aften op at slås i Adelgade i indre København.
Ingen er anholdt i sagen.
(Modelfoto) 13.
dec.
2018 kl.
05.
52Bemærk: artiklen er mere end 30 dage gammelLæs opForud for torsdagens Europa League-kamp mellem FCK og Bordeaux endte adskillige fodboldfans i går aftes i et masseslagsmål i Adelgade i det indre København.
Det fortæller vagtchef ved Københavns Politi Kristian Rohdin tidligt torsdag morgen.
Ifølge politiet er der tale om 50-60 fodboldfans, der røg i totterne på hinanden.
- Vi går ud fra, at det er nogle FCK-fans, der har overfaldet nogle franske fans, siger Kristian Rohdin.
Et par franskmænd kom lettere til skade og måtte en tur forbi skadestuen.
Der er ingen anholdte i sagen.
Vigtig kamp i aftenPolitiet modtog anmeldelsen onsdag klokken 22.
11.
Ekstra Bladet skriver, at slagsmålet fandt sted foran et hotel, hvor flere franske fodboldfans er indlogeret.
FCK møder FC Girondins de Bordeaux i aften klokken 21.
00 i Telia Parken.
Her bliver københavnernes europæiske skæbne afgjort.
Hvis FCK skal videre fra gruppespillet, skal Bordeaux besejres, samtidig med at gruppevinderen Zenit vinder over SK Slavia Prag i Tjekkiet.
/ritzau/FacebookTwitterKopier linkEmner:København|FC København|Ekstra Bladet|Fodbold|Vold




https://www.dr.dk/nyheder/udland/flere-er-draebt-i-togulykke-i-tyrkiets-hovedstad

UdlandFlere er dræbt i togulykke i Tyrkiets hovedstadEt højhastighedstog er kollideret med et lokaltog i Ankara.
Flere meldes omkommet og endnu flere kvæstet.
Video: Sophie Brochdorff Himmelstrup13.
dec.
2018 kl.
06.
47 | opdateret 13.
dec.
2018 kl.
08.
15Bemærk: artiklen er mere end 30 dage gammelLæs opDødstallet stiger til ni, efter et højhastighedstog torsdag morgen er forulykket i Tyrkiets hovedstad, Ankara.
Det oplyser den tyrkiske transportminister, Mehmet Cahit Turhan, ifølge nyhedsbureauet dpa.
47 personer er kvæstet efter ulykken.
Det var et sammenstød med et lokaltog, som forårsagede ulykken omkring klokken 06.
30.
TV-stationen CNN Türk rapporterede kort efter ulykken, at tre personer var dræbt.
Videooptagelser på CNN Türks hjemmeside fra stedet viser flere sammenkrøllede togvogne, som er viklet ind i en stålkonstruktion - muligvis en gang- eller vejbro hen over skinnelegemet.
Redningsmandskab ses også på optagelserne fra ulykkesstedet.
Tre togførere dræbtHøjhastighedstoget havde netop forladt banegården i Ankara på vej mod provinsen Konya i den centrale del af Tyrkiet, da ulykken indtraf.
Redningsarbejdere har i løbet af morgenen evakueret personer fra det forulykkede tog.
 Toget var på vej fra Ankara til Konya.
 Her ses skaderne efter ulykken på afstand.
1 / 3Redningsarbejdere har i løbet af morgenen evakueret personer fra det forulykkede tog.
1 / 3Toget var på vej fra Ankara til Konya.
2 / 3Her ses skaderne efter ulykken på afstand.
3 / 3Tre togførere - to fra højhastighedstoget og en fra lokaltoget - er blandt de omkomne, oplyser ministeren.
Der er foreløbigt ingen meldinger om antallet af passagerer på fjerntoget eller lokaltoget.
I juli omkom 10 personer og flere end 70 personer blev såret, da et tog kørte af sporet i den nordvestlige del af landet, efter et større uvejr, skriver AP.
Sidste måned kom 15 personer til skade, da et passagertog kolliderede med et godstog i den centrale del af landet.
/ritzau/FacebookTwitterKopier linkEmner:Ulykker|Ankara|CNN|Togtrafik|Tyrkiet




https://www.dr.dk/nyheder/politik/blaa-partier-vil-sloejfe-staunings-80-aar-gamle-naturfredning

PolitikBlå partier vil sløjfe Staunings 80 år gamle naturfredningEt fundamentalt angreb på naturbeskyttelsen, lyder kritikken.
Den nordjyske vandreklit Råbjerg Mile er blandt de mange fredninger, der er blevet gennemført siden 1937, hvor den første socialdemokratiske statsminister, Thorvald Stauning, gav Danmarks Naturfredningsforening retten til at foreslå fredninger.
Af Rikke Gjøl Mansø og Jeppe Kanstrup13.
dec.
2018 kl.
06.
00Bemærk: artiklen er mere end 30 dage gammelLæs opI over 80 år har Danmarks Naturfredningsforening haft retten til at kunne foreslå et naturområde fredet af fredningsnævnet.
Sådan har det været siden 1937, hvor landets første socialdemokratiske statsminister, Thorvald Stauning, gav foreningen ret til at rejse fredningssager på helt eget initiativ.
Men det vil Dansk Folkeparti med et nyt beslutningsforslag nu sætte en stopper for.
- Vi foreslår en demokratisering af fredningsprocessen.
Flere grønne organisationer skal have ret til at rejse fredningssager, men de skal kun kunne gøre det sammen med enten staten eller kommunen, siger miljøordfører Pia Adelsteen (DF).
Danmarks Naturfredningsforening deler gerne retten til at rejse fredningssager med andre grønne organisationer, men det vil være "et fundamentalt angreb på naturbeskyttelsen", hvis man kun kan rejse en sag sammen med staten eller kommunen, lyder kritikken.
Sådan bliver et område fredetDet var den første socialdemokratiske statsminister, Thorvald Stauning, der i 1937 gav grønne organisationer mulighed for at rejse fredningssager.
Det blev i praksis Danmarks Naturfredningsforening, der fremsatte fredningsforslag, og i 1992 blev det skrevet ind i loven, at foreningen har ret til at foreslå fredninger.
Dermed er der i dag er tre parter, der kan fremsætte fredningsforslag: Danmarks Naturfredningsforening, kommuner og staten.
Fredningsforslaget bliver behandlet i et af 13 lokale fredningsnævn, der har en dommer som formand, et medlem udpeget af Miljø- og Fødevareministeriet og et medlem valgt af kommunalbestyrelsen i den berørte kommune.
Når fredningsnævnet modtager et forslag, bliver det sendt til de berørte lodsejere og andre involverede parter.
På et efterfølgende offentligt møde kan parterne fremsætte deres synspunkter.
Herefter må man som ejer eller bruger af området ikke gøre noget, der strider mod de fredningsbestemmelser, som fredningsforsalget har fremsat.
Hvis fredningsnævnet beslutter, at området skal fredes, kan ejerne fremsætte eventuelle erstatningskrav.
Behandlingen varer typisk op til to år.
Man kan klage over fredningsnævnets beslutning til Miljø- og Fødevareklagenævnet.
Kilde: Fredningsnaevn.
dk, Miljøstyrelsen og Danmarks Naturfredningsforening.
- Vi har rejst syv ud af ti fredningsforslag, så hvis vi ikke længere selvstændigt kan foreslå fredninger, så vil vi se markant færre fredninger i fremtiden, siger præsident i Danmarks Naturfredningsforening, Maria Reumert Gjerding.
Det er muligt, der vil komme færre fredningssager, medgiver Pia Adelsteen:- Men det er i min optik noget vrøvl, at det vil gå ud over naturen.
Der er masser af gode folk i Danmark, der ejer et stykke jord, som de passer rigtig godt på, siger hun.
Udover Danmarks Naturfredningsforening kan også kommuner og stat i dag rejse fredningssager.
Det er 13 lokale fredningsnævn fordelt over hele landet, der afgør, om et område skal fredes.
LA: Tiden er løbet fra særstatus til én privat organisationIngen af de tre regeringspartier er afvisende over for DF's beslutningsforslag.
- Jeg synes, at tiden er løbet en lille smule fra, at en privat organisation som Danmarks Naturfredningsforening skal have sådan en særstatus, siger Liberal Alliances miljøordfører, Carsten Bach.
Han tror ikke på, at DF's forslag vil føre til færre fredninger, som Danmarks Naturfredningsforening ellers advarer om:- Og Liberal Alliance vil også i første omgang gerne fokusere naturindsatsen på statens arealer - og i lidt højere grad lade de private lodsejere om selv at bestemme, hvad der egentlig skal ske på deres jord, siger han.
I beslutningsforslaget lægger DF også op til, at staten eller kommunen fra begyndelsen informerer potentielt berørte lodsejere om overvejelser om at rejse en fredningssag - i stedet for, at de først får besked, når forslaget er afleveret hos fredningsnævnet.
Det falder i god jord hos LA, der vil styrke de private lodsejeres retssikkerhed, betoner Carsten Bach:- I dag kan Danmarks Naturfredningsforening jo egentlig på egen hånd fremsætte fredningsforslag, og de behøver i første omgang i virkeligheden slet ikke inddrage hverken myndigheder eller lodsejere, siger han.
Venstres folketingsgruppe har endnu ikke drøftet det konkrete beslutningsforslag, men miljøordfører Erling Bonnesen er åben for at se på det.
Han har tidligere kritiseret Danmarks Naturfredningsforening for at "ramme ved siden af skiven" og ikke leve op til ansvaret ved sin særstatus.
- Der har været snakket meget om, hvem der skal kunne foreslå fredninger.
Vi tager imod Dansk Folkepartis forslag og kigger naturligvis åbent på det, siger Erling Bonnesen.
K åben over for at lade andre komme på banenOgså De Konservative, der kalder sig blå bloks grønne parti, er åben for at lade andre grønne organisationer komme på banen, siger Erik Lund (K), der er stedfortrædende miljøordfører.
- Vi kan jo se, at det siden 1937 kun er Danmarks Naturfredningsforening, der har haft mulighed for det.
Og vi kan også godt se, at andre også skal komme på banen.
- Det, jeg kan være bekymret for, er, at hvis andre små organisationer også kommer på banen, så kan det blive administrativt bøvlet.
Men vi vil da meget gerne indgå en drøftelse.
Så vi er ikke afvisende over for det, men vi har ikke drøftet det i gruppen endnu, siger han.
Den konservative miljøordfører er heller ikke sikker på, om Danmarks Naturfredningsforening har ret i vurderingen af, at forslaget vil føre til markant færre nye fredninger.
- Jeg kan ikke vurdere, om der kommer flere eller færre fredninger.
Det, vi i første omgang er åbne over for, det er, at andre også kan komme på banen.
Og så må vi få en drøftelse om, hvor mange det skal være - og om man skal gå i samarbejde, siger Erik Lund.
Dansk Folkepartis beslutningsforslag skal behandles i folketingssalen til januar.
Miljø- og fødevareminister Jakob Ellemann-Jensen (V) har ikke nogen kommentar til forslaget endnu, oplyser ministeriet.
FacebookTwitterKopier linkEmner:Det Konservative Folkeparti|Erik Lund (politiker)|Erling Bonnesen (politiker)|Venstre|Naturbeskyttelse




https://www.dr.dk/nyheder/udland/canada-kina-kan-have-tilbageholdt-endnu-en-canadier

HuaweiSe temaUdlandCanada: Kina kan have tilbageholdt endnu en canadierMens der i Canada kører en retssag mod Huaweis finansdirektør, kan endnu en canadier være tilbageholdt i Kina.
På et pressemøde i Ottawa onsdag aften fortalte den canadiske udenrigsminister, at endnu en candisk statsborger kan være tilbageholdt i Kina.
)13.
dec.
2018 kl.
06.
37Bemærk: artiklen er mere end 30 dage gammelLæs opYderligere en canadier kan være tilbageholdt i Kina.
Det siger Canadas udenrigsminister, Chrystia Freeland.
- Vi er blevet opmærksomme på en canadier, som selv kontaktede os, fordi han blev udspurgt af kinesiske myndigheder, siger hun.
Udenrigsministeren giver kun få detaljer, men hun tilføjer, at det ikke er lykkedes hendes ministerium at få kontakt til manden, efter at de canadiske myndigheder blev underrettet om situationen.
- Vi arbejder hårdt på at fastslå hans opholdssted, og vi har også drøftet sagen med kinesiske myndigheder, siger Chrystia Freeland.
I forvejen er den tidligere canadiske diplomat Michael Kovrig tilbageholdt i Kina.
Anstrengt forhold mellem Kina og CanadaDet sker på et tidspunkt, hvor forholdet mellem Canada og Kina er særdeles anstrengt.
Årsagen er, at canadiske myndigheder i sidste uge anholdt Huaweis kinesiske finansdirektør i lufthavnen i Vancouver.
Tirsdag blev Meng Wanzhou løsladt mod kaution, men hun skal møde i retten igen 6.
februar og skal indtil da bære fodlænke.
Meng Wanzhou er finansdirektør i kinesiske Huawei.
Hun er blevet anholdt i Canada.
USA har anmodet Canada om at udlevere finansdirektøren, som mistænkes for at have overtrådt de amerikanske sanktioner mod Iran.
Kravet har vakt stor vrede i Kina og øget spændingerne mellem USA og Kina.
Udleveringssagen er endnu ikke afgjort.
Det er endnu uvist, om episoderne hænger sammen, men flere iagttagere mener, at den tidligere diplomat Michael Kovrig holdes som gidsel i striden mellem de tre lande.
/ritzau/FacebookTwitterKopier linkEmner:Kina|Canada|Huawei|USA|Iran




https://www.dr.dk/nyheder/politik/10900-personer-mister-ret-til-dagpenge-med-nyt-opholdskrav

Valg til Europa-ParlamentetSe temaPolitik10.
900 personer mister ret til dagpenge med nyt opholdskravFra nytår gælder nye regler om opholdskrav for dagpengemodtagere.
10.
900 a-kassemedlemmer bliver ramt.
Fremover skal man have opholdt sig i Danmark eller EU i syv ud af de seneste otte år for at kunne få dagpenge.
(Arkivfoto) 13.
dec.
2018 kl.
06.
05Bemærk: artiklen er mere end 30 dage gammelLæs op10.
900 a-kassemedlemmer står til at miste retten til dagpenge fra årsskiftet, når de nye regler om opholdskrav ventes at træde i kraft.
Det fremgår af et svar, som beskæftigelsesminister Troels Lund Poulsen (V) har sendt til Enhedslistens beskæftigelsesordfører, Finn Sørensen.
Finn Sørensen mener, at flere bliver ramt, end regeringen har givet udtryk for, da lovforslaget blev præsenteret.
- Det er ikke mennesker, der umiddelbart kommer til at stå i en situation, hvor de ikke kan få dagpenge, fordi de er i arbejde.
- Men det er mennesker, der nu må opleve, at den forsikring, de har gået og betalt til, ikke er noget værd.
Det er en kæmpe utryghed at skabe hos de mennesker, siger han.
Nye kravRegeringen og Dansk Folkeparti vil fra årsskiftet indføre et krav om, at man skal have opholdt sig i Danmark eller EU i syv ud af de seneste otte år for at kunne få dagpenge.
Der er en række undtagelser fra kravet.
Blandt andet hvis man har været udsendt for en dansk virksomhed eller myndighed til et land uden for EU.
Der er desuden lagt op til en indfasning af loven.
I 2019 er reglen, at man skal have været i Danmark eller EU i fem af de seneste otte år for at have ret til dagpenge, og det er det krav, som de 10.
900 bliver ramt af.
Heraf er omkring 4000 danskere, mens knap 6900 er udlændinge.
I 2020 er det seks af otte år, mens det fra 2021 og frem er syv ud af otte år.
Beskæftigelsesminister Troels Lund Poulsen har ikke svaret på, hvor mange der forventes at blive ramt, når loven er fuldt indfaset.
/ritzau/FacebookTwitterKopier linkEmner:Troels Lund Poulsen (politiker)|Venstre|EU|Dagpenge|Dansk Folkeparti




https://www.dr.dk/nyheder/viden/teknologi/ny-teknologi-kan-give-din-smartphone-otte-gange-laengere-batteritid

2 % tilbageSe temaTeknologiNy teknologi kan give din smartphone otte gange længere batteritidDet nye batteri bliver både billigere og skal kun lades en gang om ugen, men der går nok en del år, før det kommer på markedet, forklarer forsker.
For første gang nogensinde er det lykkedes forskere at skabe et velfungerende batteri med grundstoffet fluor i stedet for det forurenende grundstof litium, der sidder i de fleste smartphones, laptops og elbiler i dag.
Af Jeppe Kyhne Knudsen og Ingeborg Munk Toft (grafik)13.
dec.
2018 kl.
06.
30Bemærk: artiklen er mere end 30 dage gammelLæs opDu skal lige til at tage et billede af den sødeste kat, du nogensinde har set - og så dør din telefon.
De fleste har nok prøvet noget lignende, men en ny opfindelse fra et hold af forskere på Caltech, NASAs Jet Propulsion Laboratory og Honda kan betyde, at du i fremtiden kan nøjes med at oplade din smartphone én gang om ugen.
Helt ligesom de gode gamle Nokia-telefoner.
I fredags beskrev forskergruppen i tidsskriftet Science, hvordan det er lykkedes dem at lave et batteri, der kører på ioner af grundstoffet fluor i stedet for litium.
Et såkaldt fluorid-batteri.
Ikke nok med at batteriet kan holde strøm otte gange så lang tid, som de litiumbatterier, der sidder i vores telefoner - i hvert i fald i teorien - så er det også langt billigere at producere.
Og ifølge professor på DTU Energi, Niels J.
Bjerrum, er resultatet meget spændende, men der er stadig langt til, vi har et færdigt batteri, understreger han.
- Det er spændende, at der sker noget.
Batterierne er det svage led i den grønne udvikling der sker, når alting skal køre på elektricitet.
Vi må se, hvad det udvikler sig til, siger han.
Læs også:Fra e-cigaretter til rumdragter: Batteriet der ændrede verdenVirkede kun ved 150 graders varmeFluorid-batterier har længe været et koncept, der har interesseret forskerne.
Indtil nu er det dog ikke lykkedes nogen at bygge et af slagsen, der fungerer ved “normale” temperaturer, forklarer Dorthe Bomholdt Ravnsbæk, der forsker i batterier på SDU.
- Flaskehalsen for at bygge et fluorid batteri, har været at lave en elektrolyt, der fungerer ved stuetemperatur.
Tidligere har forskerne kun fået den kemiske reaktion, der skal drive batteriet, til at ske ved 150 graders varme, siger hun.
Hun roser forskerne for at have løst et af de største problemer på vejen mod en ny generation af batterier, der kan afløse litium-ion-batteriet.
Stigende efterspørgsel på litium- og koboltfrie batterierGrunden til at forskere over hele verden i disse år eksperimenterer med nye batteri-teknologier skyldes, at litium-ion-batterier, som bruges i både telefoner og elbiler er både dyre og skadelige for miljøet.
De indeholder nemlig metallerne litium og kobolt, der sviner utrolig meget, når de udvindes.
Derfor har Tesla en mission om at blive helt koboltfri i løbet af få år.
Smartphone-producenter som Apple og Samsung prøver også at skære ned på kobolt i deres batterier, da forsyningen af kobolt er ustabil, fordi mere end 60 procent af verdens kobolt, kommer fra det uroplagede land DR Congo.
Læs også:Batterikrise under opsejling: Kan blive svært at skaffe mineral til batterier i elbiler og smartphonesFordelen ved fluorid-batterier er, at man kan lave dem helt uden litium og kobolt, forklarer Dorthe Bomholdt Ravnsbæk.
- Man kunne forestille sig, at forskerne erstatter litium med et andet billigere materiale - eksempelvis natrium, som vi har masser af overalt på jorden, siger hun.
Kun stabilt i 125 dagePå trods af de rosende ord til fluorid-batteriet, understreger Dorthe Bomholdt Ravnsbæk, at den nye teknologi stadig har en række udfordringer, der skal løses, før det kan masseproduceres og havne i smartphones og biler verden over.
- Der er lang vej endnu.
De har demonstreret et batteri, som de kun har opladt og afladt ti gange.
Og de har vist, at det er stabilt i omkring 125 dage, og så er der altså langt op til den levetid litium-batterier har, siger hun.
Niels J.
Bjerrum tror heller ikke, at batteriet er så effektivt, som forskerne får det til at se ud som.
- De sammenligner det nye batteri med et kommercielt litium-batteri.
Deres sammenligningsgrundlag er dog, hvor godt fluor-batteriet teoretisk set kan blive, men de burde sammenligne med, hvor godt et litium-batteri teoretisk set kan blive, forklarer han.
Stor udfordring står tilbageUanset om forskerne pynter lidt på deres resultater eller ej, så skal der stadig løses mindst én stor udfordring, før fluorid-batteriet kan komme på markedet.
Det understreger Dorthe Bomholdt Ravnsbæk.
- Princippet bag et fluorid-batteri er lidt anderledes end et litium-ion-batteri.
Man kalder også typen for konverterings-batterier.
I denne type kan de kemiske reaktioner, der får batteriet til at fungere, desværre også medføre en række sidereaktioner, der langsomt forringer elektroderne, forklarer hun.
I batteriet sidder en kobber-elektrode, som der gør i mange batterier, men strukturen i kobberet ændrer sig, når det reagerer med fluorid-blandingen.
- Når du aflader batteriet, løsrives fluor-ioner fra kobberet, og når batteriet genoplades, strømmer ionerne tilbage og reagerer med kobberet igen.
Men hver gang batteriet af- og oplades, kan der for eksempel ske en omstrukturering af partiklerne i kobberet, så nogle af partiklerne klumper sig sammen og ikke længere vil reagere så villigt fluor-ionerne, siger hun.
Hvordan man kan forhindre at kobberet klumper sig sammen, er man ikke helt sikker på, forklarer batteri-forskeren.
- Fænomenet kalder vi partikelvækst - og det er altså den vækst, forskerne skal forhindre, hvis de vil have det nye batteri til at slå litium-ion af pinden, siger hun.
Litium er et miljøsvinSelvom kobolt er den værste miljøsynder i vores smartphone og bilbatterier, er litium lige i hælene på det, hvad angår klimabelastning.
I Argentina, Bolivia og Chile findes over halvdelen af klodens litium - og når det skal udvindes på de store saltsletter, kræver det enorme mængder af vand, det skriver Wired Magazine.
Der går omkring 2 millioner liter vand til et ton litium, og i Chili i Atacama-ørkenen står litium-produktionen for 65 procent af hele regionens vandforbrug.
Det går ud over lokale llama-avlere og quinoa-dyrkere, som må have vand kørt ind udefra.
I Tibet er den også gal.
Giftige kemikalier fra litium-minen Ganzizhou Rongda er hele tre gange i løbet af de sidste syv år, trængt ind i den lokale vandforsyning.
Det har dræbt tusindvis af fisk i floderne - og døde køer og yakokser er blevet set flydende i floden.
Andre batterier overhaler måske indenomDer er altså mange gode argumenter for, at vi opfinder en ny type batterier, der har et mindre aftryk på miljøet.
Ifølge Dorthe Bomholdt Ravnsbæk er det ikke sikkert, at det nye fluorid-batteri, vinder den kampen om at tage over efter litium-ion.
Hun mener, at et par andre batteri-teknologier står klar til at tage over før fluorid kommer på markedet.
- Fluorid-teknologien er endnu ikke klar til den næste generation af batterier.
Og heller ikke den derefter.
Men ude i tredje generation kunne det være et godt bud, siger hun.
I stedet peger hun på natrium-ion-batterier som den generation, der umiddelbart er mest klar til tage over.
- Natrium-ion-batterier kan man allerede købe.
De kommer måske ikke til at sidde i mobiltelefoner, men vi kommer til at se dem i større skala som batterier til stationær opladning - lidt ligesom Teslas “Powerwall” til at lagre solenergi hjemme i huset, siger hun.
- Og så får vi nok også de første faststof - eller solid state-batterier - at se.
Det bliver nok litium-ion i første omgang, men det bliver spændende at se, siger hun.
Læs også:Tisbatterier og trådløs opladning: 6 skøre bud på, hvordan vi får superbatterier i fremtidenFacebookTwitterKopier linkEmner:Videnskab|Forbrugerelektronik|Chile|Nokia|Samsung




