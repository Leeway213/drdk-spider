https://www.dr.dk/nyheder/indland/sundhedsplejerske-sigrid-riise-er-dod

IndlandSundhedsplejerske Sigrid Riise er dødGode råd om børns trivsel blev leveret med autoritet af sundhedsplejerske Sigrid Riise i flere år i radioprogram.
Sigrid Riise gav gode råd om børns trivsel og om børneopdragelse på radioprogrammet 'Børnetimen - for voksne' på DR's P4.
24.
juni 2019 kl.
22.
50Bemærk: artiklen er mere end 30 dage gammelLæs opTidligere sundhedsplejerske, sygeplejerske, forfatter og foredragsholder Sigrid Riise er død, 86 år, skriver Politiken.
Sigrid Riise blev for alvor kendt i offentligheden, da hun som sundhedsplejerske gav gode råd om børneopdragelse og børns trivsel på P4, og hun havde en fast ugentlig klumme i Berlingske.
I over 15 år, fra 1992 til 2007, var hun fast rådgiver i spørgeprogrammet 'Far, mor og børn', som siden blev omdøbt til 'Børnetimen - for voksne'.
Foredragsholder og forfatterSigrid Riise blev uddannet sygeplejerske i 1955 og som sundhedsplejerske i 1961.
Fra 1961 arbejdede hun som sundhedsplejerske frem til 1999, hvor hun fratrådte som ledende sundhedsplejerske i Gentofte Kommune.
Hun har desuden været en efterspurgt foredragsholder og skrevet en række bøger om børn og børneopdragelse.
'Børneliv - Forældreliv - Forældreliv', '100 gode råd om børneopdragelse' og 'Sigrid Riises bedste råd om børneopdragelse' er nogle af de bøger, Sigrid Riise har skrevet og udgivet.
/ritzau/FacebookTwitterKopier linkEmner:Forældre og børn|Sundhedspersonale|Børneopdragelse|Gentofte Kommune|Berlingske Media




https://www.dr.dk/mitliv/beskederne-vaelter-ind-hos-bodil-uden-venner-jeg-havde-ikke-regnet-med-en-eneste

Mit LivBeskederne vælter ind hos Bodil uden venner: 'Jeg havde ikke regnet med en eneste'En kvinde mødte sågar op på Bodils gårdsplads, efter at hun har fortalt om ensomheden på Djursland.
'Har du måske lyst til at mødes, vise mig rundt eller tage mig med til en fritidsaktivitet?
Så slå på tråden', skrev Bodil ud på Instagram, da hun var flyttet til Fjellerup.
(© PRIVATFOTO)Af Anna Sol Jørgensen24.
juni 2019 kl.
20.
37Bemærk: artiklen er mere end 30 dage gammelLæs op'Hej.
Jeg bor i området og har læst om dig.
Hvis du har lyst, kan vi mødes'.
'Hvor er det modigt, at du tør fortælle ærligt om at være ensom'.
Sådan lyder flere beskeder i 32-årige Bodil Richardts indbakke, der er tikket ind i løbet af weekenden, efter at hun i en artikel på dr.
dk og i P1-serien 'Hvordan får jeg en ven' har fortalt om ensomhed og det at have svært ved at finde nye venner i nærheden af sit nye hjem.
Sidste år flyttede den 32-årige københavner til den lille by Fjellerup på Djursland.
Hør programmet I P1 serien 'Hvordan får jeg ven' følger vi 32-årige Bodil Richardt i jagten på at få nye venner, efter hun og familien er flyttet fra København til Djursland.
Hun taler med psykolog Mette Kroier og møder undervejs andre, som har stået i samme situation som hende.
Ensomme og venneløse.
Du kan lytte til programmet her.
Hendes mand og deres 4-årige søn flyttede med på landet, men vennerne blev hjemme i København, og nye venner lod sig ikke bare sådan lige finde i nærheden af det nye hjem.
Og det er der efter alt at dømme flere, der kan nikke genkendende til - eller vil hjælpe med at lave om på.
I weekendens løb har Bodil Richardt modtaget omkring 50 beskeder fra fremmede.
Nogle vil tilbyde deres selskab, og en kvinde er sågar troppet op på Bodil Richardts gårdsplads for at invitere hende og familien med til midsommer-festival i området.
- Jeg havde ikke regnet med at få en eneste besked.
Så jeg var lidt rundt på gulvet, da hun pludselig stod derude.
Men så virkede hun rigtig sød, og så var jeg rigtig glad for, at hun var der, siger Bodil Richardt.
Andre vil i deres beskeder rose Bodil Richardt for at være modig, fordi hun taler om noget meget privat.
Andre igen vil bare fortælle, at de har lyttet til podcasten eller læst artiklen med stor interesse.
- Jeg tænker, at vi har ramt et tema, som mange kan forholde sig til, næsten uanset hvor de står.
Det håbede jeg jo også på, siger Bodil Richardt og fortsætter:- Jeg bliver rigtig glad for, at folk hører det og får noget ud af at lytte til det.
Dennis, Bodil og Karl.
Dennis er uddannet indenfor landbrugsvidenskab og elsker derfor det nye landliv.
Bodil er journalist.
Karl er fire år og går i børnehave.
(© PRIVATFOTO)Den første ven er den sværesteDa Bodil Richardt mandag eftermiddag skal fortælle om de mange beskeder fra fremmede, er der bagkant på telefonsamtalen.
Hun og familien skal nemlig videre.
Til Bodil Richardts nye ven.
Det er naturligvis ikke en af de, der har skrevet til hende i løbet af weekenden, hun allerede er nået til at kalde en ven.
Det er en kvinde, som Bodil Richardt mødte for første gang i starten af marts.
Kvinden er mor til et andet barn i børnehaven, og Bodil inviterede sig selv på kaffe.
De to mødtes to gange, inden Bodil afholdt et bålarrangement derhjemme i april.
- Hun havde skrevet et virkelig sødt kort til mig inden da.
Jeg har ledt efter en, der får mig til at grine, og det får hun mig til, fortæller Bodil.
- Vi er blevet rigtige venner.
Ting tager tid, og venskaber tager tid.
Men vi er på rette vej, og vi frienddater rigtigt.
Vi har jævnaldrende børn, og vores familier kommer godt ud af det sammen, fortsætter hun.
Bodil kører profilen 'Udflytningen' på Instagram, hvor hun åbent har fortalt om, at hun søger nye venner.
(© PRIVATFOTO)Bodil Richardt havde ikke gjort sig forhåbninger om, at det ville blive nemt at få nye venner i en ny tilværelse i en ny by på landet.
Hun er heller ikke overrasket over, hvor svært det ville være.
Men det har været svært for hende ikke at vide, hvornår venskaberne ville komme.
Om det ville blive i morgen.
Eller om en uge.
Om en måned.
Eller om der ville gå år.
Den nye veninde har dog givet hende blod på tanden.
- Det har givet mig enormt meget mod.
Som det er lige nu, så tror jeg, at den første ven er den sværeste, men vigtigste at få.
For det viser, at man kan godt få venner, siger Bodil Richardt.
Det er hårdt og sværtHistorien om Bodil Richardts jagt på nye venner har ikke kun kastet søde beskeder af sig.
Der har også været et par sure opstød fra personer på Facebook.
Ingen kan vel forvente, at man hiver pløkkerne op og flytter til et nyt sted, og så kommer venskaberne bare dumpende, har det lydt.
Men det har Bodil Richardt heller ikke gjort.
- Jeg har gjort alt muligt.
Jeg har været til yoga, jeg har postet på Instagram, jeg har spurgt, om der ikke var nogen, der ville med ud og gå en tur.
- Man skal hundrede procent ud at gøre noget.
Vi går til fællesspisning nede i Fjellerup, så tit vi kan, og der er masser af muligheder her i Fjellerup, siger Bodil Richardt.
Hun tilføjer et men.
For venskaber er ikke det eneste punkt på programmet på Djursland.
Mens Bodil Richardts mand har boet på en gård på landet før, er det helt nyt for den 32-årige kvinde.
Der er brønde, der skal laves.
Der er ting, hun intet aner noget om og skal lære.
- Det er også lidt et dilemma for det moderne menneske.
Man kan godt føle, at man ikke er der, hvor man skal være, men man har ikke overskud til at involvere sig i tusind ting.
Og så er man lidt stuck.
Det kan godt være, man gerne vil vende noget, men at man ikke har overskud til at flytte sig derhen, siger hun.
Bodil Richardt er fuldt ud bevidst om, at venskaberne ikke bare kommer, og det er hende selv, der skal i gang.
- Men det gør ikke den rejse mindre hård og svær.
Og det er det, jeg taler åbent og ærligt om.
Jeg tror meget på, at man også skal tale åbent om de svære ting.
Jeg tror ikke, at der kommer noget godt ud af at putte med de svære ting og at være stille.
Sådan lyder de sidste ord fra Bodil Richardt, inden hun er på vej ud af døren for at tage over til sin nye ven, der bor otte minutter væk, og som har inviteret på krabbebisque her til aften.
Hvordan får jeg en ven?
FacebookTwitterKopier linkEmner:Instagram|Jylland|København|Facebook|Sundhed og velvære




https://www.dr.dk/nyheder/udland/turistboom-i-game-thrones-driver-lokale-ud-byen-er-blevet-overrendt

UdlandTuristboom i 'Game of Thrones'-by driver lokale ud: 'Byen er blevet for overrendt''Set-jetter' valfarter til Dubrovnik i Kroatien, hvor nogle lokale ser sig nødsaget til at flytte, men har mulighed for at tjene godt på den stigende turisme.
Af Michael Reiter24.
juni 2019 kl.
21.
25Læs opTræskibet Karaka glider majestætisk henover et glasklart hav.
Inde langs kysten strækker en middelalderby og dens tårne og mure sig, så langt øjet rækker.
I et kort øjeblik er illusionen næsten perfekt: Vi nærmer os King’s Landing, hovedstaden i de Syv Kongeriger - et af omdrejningspunkterne i den populære tv-serie 'Game of Thrones'.
- Natten er mørk og fuld af frygt, fniser Garry Coates, mens han skyder fotos af kæresten Jenny Alsopp.
Han har sin mobil i den ene hånd og en drink i den anden.
Jenny er klædt i røde gevandter.
Turisthorderne kommerByer som kroatiske Dubrovnik, der har noget helt særligt at byde på - og som tager sig særligt godt ud på instagram-billeder, oplever et stort antal af turister.
Men ikke alle er lige begejstrede.
Se mere her i magasinet Horisont: Turisthorderne kommer.
Hun er heksen Melisandre.
På den anden side af skibsdækket står en kutteklædt skikkelse og prøver at hælde aperitif ind gennem mundhullet i en white walker-gummimaske.
Imens tager en pelsklædt Jon Snow-kopi selfies sammen med en Jaime Lannister, hvis guldhånd er af papmaché.
Fælles for gæsterne på Karaka er, at de leger helte og skurke i Game of Thrones.
Fælles for dem er også, at de er ”set-jetters.
” Sådan kalder man turister, der holder ferie der, hvor deres yndlingsfilm- og serier bliver optaget.
I det her tilfælde: Dubrovnik i Kroatien, hvor store dele af 'Game of Thrones' er blevet optaget.
Folk ombord er klædt ud som nogle af karaktererne fra den populære tv-serie.
Garry og Jenny er for eksempel rejst hertil fra Leeds i England, ”fordi Game of Thrones er min lidenskab,” som Garry siger.
- Nu er I altså ombord på det skib, som Daenerys Targaryen brugte, da hun krydsede Det Smalle Hav.
Det blev filmet her på fordækket af Karaka, forklarer Ana Cavlina, den kroatiske guide.
Hun er selv klædt ud som Daenerys, en af seriens hovedpersoner.
Da skibet har lagt til i centrum af Dubrovniks gamle by, gelejder hun Garry, Jenny og de andre turister ud i en vild vrimmel af mennesker, hvoraf mange først og fremmest er kommet for at se kulisserne til King's Landing.
'Den gamle by er for overrendt'Tilbage i 2015 dannede Dubrovniks bymure kulisse til omkring 300 'Game of Thrones'-byture.
I takt med seriens voksende popularitet er det tal eksploderet, så der sidste år blev arrangeret over 12.
000 ture.
Det svarer til cirka én tur om dagen i 2015 – og over 30 i 2018.
Nogle turister er skuffede over, at skuespillerne ikke selv viser rundt her i byenAna Cavlina, tourguide i DubrovnikOg middelalderbyen ved Adriaterhavskysten har overgivet sig fuldt og helt til 'Game of Thrones'.
Den gamle by er spækket med forretninger, der falbyder seriesouvenirs.
Turisterne kan tage selfies på diverse jerntrone-kopier i formstøbt plastik.
Isbutikkerne sælger 'Game of Thrones'-is.
I cocktailbarerne har de Jon Snow-drinks på kortet og afsnit af serien på tv-skærmene.
- Nogle turister er skuffede over, at skuespillerne ikke selv viser rundt her i byen, griner guiden Ana Cavlina.
- Her er godt nok mange mennesker, konstaterer Garry og Jenny på vej rundt i Dubrovnik.
Og de skal endda kun kæmpe sig gennem vrimlen en håndfuld feriedage.
De godt 1.
500 indbyggere inden for murene i den gamle by forsøger at leve med turisterne året rundt.
Sidste år kom der 1,3 millioner.
Så mange, at UNESCO truede med at tage Dubrovnik af verdensarvslisten.
Så mange, at tv-stationen CNN satte byen i top tre over rejsedestinationer, man bør undgå.
Fra januar til marts i år alene var der 67 procent flere gæster på hotellerne i Dubrovnik, sammenlignet med samme periode sidste år, viser tal for Kroatiens ministerium for turisme.
- Jeg er flyttet ud af den gamle by, fordi den er blevet for overrendt.
Du kan knap nok bevæge dig til fods, og der er ingen steder at parkere eller handle, siger Bozo Fistanic, der er født og opvokset inden for bymurene.
- Da jeg var dreng, spillede vi bold i gaderne.
De lokale bedstemødre hang tøj til tørre på tørresnore.
Det ser man næsten ikke mere, for der bliver færre og færre indbyggere.
Den gamle bydel i Dubrovnik har været kulisse for flere af scenerne i tv-serien 'Game of Thrones'.
Ud med indbyggerne - ind med turisterI de seneste otte år er hver fjerde beboer i Dubrovniks gamle by flyttet væk.
Priserne i restauranter og supermarkeder er blevet tilpasset turisterne – og er nu for dyre for de fleste lokale.
Lægehuse og børnehaver har veget pladsen for hoteller og souvenirbutikker.
Infrastrukturen, som holder sammen på et lokalsamfund, forsvinder altså.
Bozo Fistanic har opkøbt 20 af de lejligheder, som fraflytterne har efterladt.
Han udlejer dem især til 'Game of Thrones'-turister.
Flere af lejlighederne har nemlig udsigt til kendte locations, hvor serien blev filmet.
Bozo Fistanic er en af de lokale indbyggere, der tjener på de mange turister.
Selv er han dog flyttet ud af den gamle bydel.
Det er en udlejning, der gør Bozo Fistanic til en velhavende mand – og en vinder i spillet om Dubrovnik.
Men kløften mellem de, der tjener penge på turismen, og de der føler, at de lider under den, bliver dybere år for år.
Dubrovniks bystyre har lovet at reagere.
Det vil for eksempel begrænse antallet af de store krydstogtsskibe, som dagligt sender op mod 10.
000 turister ud i byen på én gang.
Indtil videre er tiltaget ikke blevet til noget.
Og mange lokale formoder, at bystyret ikke virkelig har lyst til at gå glip af de mange penge, skibene betaler i havnegebyr – og som er med til at gøre Dubrovnik til en velhavende by.
Så hvad skal man gøre, hvis ikke Dubrovnik skal mutere helt til et Disneyland for set-jetters?
Så spændingerne mellem turister og lokale ikke tager for meget til?
- Jeg prøver altid at formidle folk, at Dubrovnik er meget mere end King’s Landing.
At det ikke bare er en filmkulisse, men en levende by med mennesker, siger guiden Ana Cavlina.
- Så længe man ikke ødelægger bygningerne eller bryder loven, ser jeg ikke noget problem.
Man skal bare vise respekt, siger Garry Coates, 'Game of Thrones'-turisten fra England.
Han har ikke tænkt sig at holde op med at rejse i fodsporene på sin yndlingsserie:- Jeg vil gerne se seriens locations i Marokko, Spanien og Nordirland.
Så længe det er sjovt, bliver jeg ved …FacebookTwitterKopier linkEmner:Dubrovnik|Turisme|Kroatien|Rejse- og turistbranchen|UNESCO




https://www.dr.dk/nyheder/regionale/sjaelland/dungeons-and-dragons-mindsker-emils-fravaer-i-folkeskolen

SjællandDungeons and Dragons mindsker Emils fravær i folkeskolenI Holbæk Kommune hjælper rollespil elever i specialtilbud til at komme tilbage på skolebænken.
Af Trine Warrer Juul og Julie Würtz24.
juni 2019 kl.
20.
33Bemærk: artiklen er mere end 30 dage gammelLæs opEmil Stougaard på 10 år, Oscar Vedersø på 11 og Emil Borch Jørgensen på 12 sidder rundt om brætspillet Dungeons and Dragons i klassen på Kathrinedalskolen i Svinninge på Nordvestsjælland.
Drengene har før haft et højt fravær i skolen.
Skolefraværet skyldtes ikke pjæk, men andre årsager som for eksempelvis skoletræthed, der gjorde, at eleverne ikke ønskede at gå i skole.
Fraværet kaldes skolevægring.
Men rollespillet Dungeons and Dragons har nu givet de 15 elever i specialtilbuddet på skolen lyst til at møde op til undervisningen igen.
- Jeg havde det svært, men da jeg begyndte at spille rollespil, begyndte jeg at komme i skole meget oftere.
Nu er jeg virkelig glad for at komme i skole hver dag, fortæller Emil Borch Jørgensen.
Rollespil med læring- Vi skal bruge to, nej fire rødder til vores heste.
Koster det ikke tre pund guld?
udbryder Emil Borch Jørgensen, mens drengene er opslugt af brætspillet.
- Lige præcis.
Det er godt regnet, Emil, siger Simon Dilling, der er både specialklassens underviser og gamemaster.
Drengene er helt optaget af den fantasiverden med elverfolk og magiske kræfter, som de skaber sammen med Simon Dilling, men her får underviseren også sneget en masse læring ind i spillet.
Emil Stougaard på 10 år (tv.
), Emil Borch Jørgensen på 12 år og Oscar Vedersø på 11 år (th.
)  lærer fag som dansk, engelsk og matematik gennem rollespillet Dungeons and Dragons.
- Jeg kiggede meget på de faglige mål, og hvordan spillet kunne hjælpe eleverne i forhold til deres uddannelsesparathedsvurdering, der kommer i 8.
- 9.
klasse.
Igennem spillet kan vi træne nogle af de kompetencer, de skal bruge for at komme videre, siger Simon Dilling.
Rollespillet Dungeons and Dragons kan både lære eleverne engelsk, dansk, matematik, kommunikation og samarbejde, men først og fremmest er målet at give dem lysten til at møde op i skolen, siger Simon Dilling.
- Vi kan se hos alle vores elever, at de er begyndt at komme mere i skole.
Det er en kombination af, at de får nogle relationer og succesoplevelser, at de kommer tilbage i skolen.
Rollespil bør udbredes til andre skolerRollespilserfaringerne, hvor Dungeons and Dragons mindsker skolevægring, bør bredes ud, mener Julie Becher, der er chef for Læring og Trivsel i Holbæk Kommune.
- Vi kan bruge erfaringerne til at sige, hvad det er for en pædagogik og en læringstilgang, som sådan et tilbud kan give, så eleverne har lyst til og mod på at gå i skole, hvis man ikke har været i skole i noget tid, siger hun.
En opfordring, som Emil Borch Jørgensen også gerne vil give.
Jeg vil gerne give det forslag, at rollespillet skulle ud på andre skoler.
Det giver et rigtigt godt samarbejde, og jeg synes, at man lærer rigtig meget engelsk af det.
Emil Borch Jørgensen, elev på Kathrinedalskolen.
- Jeg vil gerne give det forslag, at rollespillet skulle ud på andre skoler.
Det giver et rigtigt godt samarbejde, og jeg synes, at man lærer rigtig meget engelsk af det, siger han.
Eva Secher Mathiasen, er formand for Dansk Psykolog Forening.
Hun mener også, at et initiativ som Dungeons and Dragons er den rigtige vej at gå, når det handler om at fange børnenes interesse.
- Jeg tror, at enhver lærer vil tilrettelægge undervisningen, så den interesserer børnene, og hvis det er Dungeons and Dragons, og man kan tilrettelægge undervisningen, så de også får den læring, de skal have ud af det, så er det et super initiativ, siger hun.
Det er ikke kun faget engelsk, som eleverne kan blive bedre til gennem spillet, fortæller Simon Dilling, der allerede er i gang med at forberede næste skoleårs Dungeons and Dragons til specialklassen på Kathrinedalskolen i Svinninge.
- Man kunne tænke nogle helt andre fag ind i spillet.
Man kan bruge historieundervisningen, hvor eleverne følger og lærer noget om de store vikinger.
Man kan også inddrage fagene religion og samfundsfag, fortæller han.
I Holbæk Kommune er der 183 elever med et skolefravær over ni procent, 12 elever er udenfor skoletilbuddet, og 12 elever undervises hjemme.
I alt er der over 6000 skolebørn i kommunen.
FacebookTwitterKopier linkEmner:Uddannelse|Holbæk Kommune|Svinninge|Grundskole|Folkeskolen (Danmark)




https://www.dr.dk/nyheder/udland/samme-indpakning-forskelligt-indhold-flere-foedevarer-varierer-fra-land-til-land

UdlandSamme indpakning, forskelligt indhold: Flere fødevarer varierer fra land til landFødevarer er ikke altid ens i EU-landene, selvom indpakningen er identisk.
Ny EU-undersøgelse viser, at det er ikke altid er de samme produkter, der gemmer sig bag emballagen, selvom de ser ens ud.
Af Per Bang Thomsen24.
juni 2019 kl.
20.
10Bemærk: artiklen er mere end 30 dage gammelLæs opNår du køber kiks, soya-mælk eller bolognese-sovs rundt om i EU-landene, skal der være det samme indhold i fødevareprodukterne, hvis indpakningen ellers er identisk.
På den måde kan EU-borgerne være sikre på, at ingredienserne og næringsindholdet er det samme, hvad enten man køber varerne i Danmark, Grækenland eller Luxembourg.
Men ifølge en ny undersøgelse, som Europa-Kommissionen har stået bag, var der i ni procent af de undersøgte produkter forskelligt indhold, selvom indpakningen var helt den samme.
Jeg er glad for, at de ikke fandt nogen tegn på en kløft mellem øst og vest i sammensætningen af fødevarer.
Tibor Navracsics, EU-kommisærOg i 22 procent af produkterne var sammensætningen af fødevarerne forskellig, selvom indpakningen var stort set ens.
- Jeg er bekymret over, at op mod en tredjedel af de undersøgte produkter havde forskellige sammensætninger, selvom de havde identisk eller lignende mærkning, lyder det i en pressemeddelelse fra kommissær Tibor Navracsics, som har ansvaret for Det Fælles Forskningscenter, der har stået bag undersøgelsen.
- Kvalitetsforskelle i produkter med samme mærkning hører ikke hjemme i EU's indre marked, tilføjer forbrugerkommissær Vera Jourová med henvisning til EU-landenes fællesmarked, hvor der er fri bevægelighed for blandt andet varer.
Her kan der ifølge Europa-Kommissionen være tale om "urimelig og ulovlig vildledning af forbrugerne", hvis to produkter, der udadtil er ens, ikke er det.
Ingen forskel på øst og vestDer er blevet foretaget 1.
380 stikprøver fra 128 forskellige fødevarer – heriblandt Coca-Cola, Becel, Ben & Jerry’s-is og olivenolie – i 19 medlemsstater, herunder Danmark.
Europa-Kommissionen har allerede iværksat en række initiativer, der skal dæmme op for problemet, herunder nye retningslinjer, som skal gøre det lettere for medlemsstaternes myndigheder at anvende EU's forbruger- og fødevarelovgivning.
Derudover vil der bliver afsat godt 940 millioner kroner, som forbrugerorganisationer kan søge, hvis de vil afprøve forskellige produkter for at se, om der er tale om vildledende praksis.
- Med de nye love, der straffer forskelle i kvaliteten og styrker forbrugermyndighedernes håndhævelseskraft, har vi de rette redskaber til at sætte en stopper for denne praksis, siger forbrugerkommissær Vera Jourová.
Undersøgelsen blev igangsat, efter at flere østeuropæiske medlemslande i 2017 havde sat spørgsmålstegn ved, om der var forskel på produkterne, hvad enten man befandt sig i Øst- eller Vesteuropa.
Men det er ikke tilfældet, viser undersøgelsen.
- Jeg er glad for, at de ikke fandt nogen tegn på en kløft mellem øst og vest i sammensætningen af fødevarer, siger Tibor Navracsics.
FacebookTwitterKopier linkEmner:EU|Europa-Kommissionen|Fødevarer|EU-forhold|Grækenland




https://www.dr.dk/sporten/badminton/badmintonsingler-indleder-european-games-med-sejre

BadmintonBadmintonsingler indleder European Games med sejreBåde Line Kjærsfeldt, Mia Blichfeldt og Anders Antonsen vandt i deres første kampe ved European Games.
Line Kjærsfeldt ses her i aktion ved All England.
24.
juni 2019 kl.
20.
15 | opdateret 24.
juni 2019 kl.
22.
49Bemærk: artiklen er mere end 30 dage gammelLæs opDe danske singler fik en god start på European Games, da der mandag for første gang blev spillet badminton i Minsk.
Det blev en nem kamp for mig.
Line Kjærsfeldt, badmintonspillerHer vandt både Line Kjærsfeldt, Mia Blichfeldt og Anders Antonsen sikkert deres første af tre gruppekampe.
Kjærsfeldt, der er topseedet i turneringen, lagde ud ved at vinde i to sæt over Vlada Ginga fra Moldova med cifrene 21-10, 21-8.
- Det var dejligt at komme i gang.
Jeg har trænet godt op til European Games, og jeg fik sat hende under pres, så det blev en nem kamp for mig, siger Line Kjærsfeldt efter kampen.
- Jeg håber, at jeg går hele vejen, for jeg går efter at forsvare min guldmedalje.
Sikre sejre til Blichfeldt og AntonsenSenere mandag fulgte Mia Blichfeldt, der er seedet som nummer to, op ved at vinde 21-11, 21-12 over tjekkiske Katerina Tomalova.
Det var dejligt at få banket noget rust af.
Anders Antonsen, badmintonspillerAnders Antonsen er efter Viktor Axelsen afbud både den højest seedede i herresingle og Danmarks eneste deltager i den kategori.
Aarhusianeren levede mandag op til sin favoritværdighed, da det blev til en sejr i to sæt over kroatiske Zvonimir Durkinjak med cifrene 21-17, 21-11.
- Jeg synes godt nok, at det er lang tid siden, jeg sidst har spillet en kamp, så det var dejligt at få banket noget rust af og komme i gang, siger Antonsen.
Mixeddouble fik strygDa badmintonturneringen ved European Games blev skudt i gang mandag morgen, skete det med et dansk nederlag.
Mixeddoublen med Niclas Nøhr og Sara Thygesen tabte med de klare cifre 14-21, 6-21 mod de andenseedede briter, Marcus Ellis og Lauren Smith.
De befinder sig i gruppe B, hvor to ud af fire par avancerer til kvartfinalen.
Dermed står danskerne stadig med gode chancer for at gå videre, hvis de som ventet kan slå et spansk og et ukrainsk par i de næste gruppekampe.
Senere mandag fik Sara Thygesen heller ikke en god start i damedouble, da hun sammen med Maiken Fruergaard igen tabte til Lauren Smith, der i den kategori danner par med Chloe Birch.
Briterne vandt i to sæt med cifrene 21-12, 21-18.
Thygesen og Fruergaard er seedet som nummer et i damedouble.
Du kan se højdepunkterne fra Sara Thygesen og Maiken Fruergaards nederlag i videoen herunder.
Kim Astrup og Anders Skaarup leverede dagens første danske doublesejr, da det topseedede par slog Milosz Bochat og Adam Cwalina fra Polen.
Danskerne måtte dog ud i tre sæt for at sikre sejren, der lød på 20-22, 21-10, 21-14.
Du kan se den afgørende fjerbold fra den danske herredoubles sejr i videoen herunder.
/ritzau/FacebookTwitterKopier linkEmner:Viktor Axelsen (badmintonspiller)|Badminton|Minsk|Moldova|Anders Antonsen (badmintonspiller)




https://www.dr.dk/nyheder/penge/danske-bank-fik-advarsel-paa-advarsel-faa-overblikket-over-bankens-truende-hvidvasksag

Hvidvask i Danske BankSe temaPengeDanske Bank fik advarsel på advarsel: Få overblikket over bankens truende hvidvasksag Har du tabt overblikket?
Tidslinjen er vigtig, når det handler om at placere et ansvar for hvidvask i Danske Bank.
Per Damborg Skovhus, Georg Schubiger, Henrik Ramlau-Hansen, Thomas F.
Borgen og Tonny Thierry Andersen (set fra venstre) alle for Danske Banks direktion under bankens generalforsamling i Tivoli Congress Center i København tirsdag d.
29 marts 2011.
Af Alexander Hecklen og Jakob Ussing24.
juni 2019 kl.
20.
05Bemærk: artiklen er mere end 30 dage gammelLæs opHvem vidste hvad og hvornår?
Det er nogle af de spørgsmål, som politiet lige nu undersøger i sagen om hvidvask i Danske Bank.
Banken undersøges af finansielle myndigheder og politi i blandt andet Danmark, Estland og USA, og sagen kan vise sig at være verdens største sag om hvidvask af penge.
Banken er herhjemme sigtet af Statsadvokaten for Særlig Økonomisk og International Kriminalitet (SØIK), ligesom en række tidligere chefer har fået ransaget deres hjem af Bagmandspolitiet, som enheden kaldes i daglig tale.
Danske Bank er sigtet for overtrædelse af hvidvasklovgivningen ved ikke have tilstrækkeligt styr på 15.
000 udenlandske kunder og pengestrømme for 1.
500 milliarder kroner i bankens filial i Estland i årene 2007 til 2015.
Her kan du få overblik over nogle af de vigtigste nedslag i historien om hvidvasksagen i Danske Bank.
Februar 2007: Køber finsk bankOrdførende direktør Peter Straarup, Danske Bank, præsenterer bankens opkøb af den finske bank Sampo på et pressemøde.
Danske Bank overtager finske Sampo Bank – herunder filialen i Estland, der har en særlig afdeling med flere end 3.
000 udenlandske, især russiske, kunder.
I perioden fra 2007 til 2015 er der samlet 15.
000 udenlandske kunder i den estiske filial.
Sommer 2007: Russere kontakter tilsynDen russiske centralbank i Moskva.
Den russiske centralbank advarer det danske finanstilsyn om, at de udenlandske kunder i den estiske filial laver mistænkelige pengeoverførsler for milliarder af rubler hver måned, og at der kunne være tale om skatteunddragelse eller hvidvask.
Finanstilsynet sender brevet videre til Danske Bank og udbeder sig svar.
Danske Bank svarer fejlagtigt, at det estiske finanstilsyn netop har været forbi for at tjekke hvidvaskkontrollen og sagt god for den.
2009: Norsk chef indtræderThomas Borgen rykker frem som konstitueret førstemand i Danske Bank.
Norske Thomas Borgen indtræder i direktionen med ansvar for bankens udenlandske aktiviteter - herunder filialen i Estland.
December 2009: Våbensmugling går galtSmugling af nordkoreanske våben går galt.
Selskab med konto i Danske Bank Estland lejer fly, der bruges til et mislykket forsøg på våbensmugling fra Nordkorea.
Januar 2010: Banken melder selskabEstisk politi underrettes af banken.
Danske Bank melder ifølge DR Nyheders oplysninger mistænkelige pengeoverførsler fra selskabet, der er involveret i forsøget på våbensmugling fra Nordkorea, til det estiske bagmandspoliti.
Ifølge bankens egen advokatundersøgelse bliver der taget initiativer i den estiske filial som konsekvens, men sagen fører ikke til en grundig oprydning blandt de udenlandske kunder.
2012: Estere kontakter dansk tilsynHer er det Kilvar Kessler fra det estiske finanstilsyn, der var den første offentlige instans til at rette blikket mod Danske Bank.
Det estiske finanstilsyn kontakter det danske finanstilsyn om en række alvorlige problemstillinger med hvidvaskkontrollen i den estiske filial.
Det danske finanstilsyn udbeder sig af flere omgange svar fra Danske Bank, der igen beroliger Finanstilsynet med, at der skam er styr på hvidvaskkontrollen i Estland.
Sommer 2013: Amerikanere dropper bankenDen amerikanske storbank J.
P.
Morgan siger stop over for Danske Bank.
Den amerikanske bank J.
P.
Morgan dropper samarbejdet med Danske Bank, fordi den er bekymret over mistænkelige kunders store pengeoverførsler via Danske Bank.
Danske Bank finder derefter en ny samarbejdsbank.
September 2013: Borgen får toppostThomas Borgen bliver ny, administrerende direktør i Danske Bank.
Thomas Borgen udnævnes til administrerende direktør for Danske Bank.
December 2013: Whistleblower skriver rapportDen daværende chef for den estiske handelsafdeling, Howard Wilkinson, sendte i alt fire advarende rapporter.
Whistleblower Howard Wilkinson skriver til et medlem af direktionen i København og advarer om, at filialen i Estland ser ud til at assistere med hvidvask, og at kunderne blandt andet har tråde til den russiske præsident Putins familie og den russiske sikkerhedstjeneste FSB.
Whistlebloweren har allerede i 2012 forsøgt at advare ledelsen i Estland om det samme.
Whistlebloweren sender yderligere tre rapporter i 2014, og banken nedsætter en arbejdsgruppe, der skal undersøge anklagerne, men tager aldrig beslutning om at få lukket ned for de problematiske kunder i Estland.
Marts 2014: Tilsyn laver kontrolEstisk finanstilsyn inspirerer bankens filial i Tallinn.
Det estiske finanstilsyn kommer på inspektion og afleverer i juli 2014 en inspektionsrapport med en sønderlemmende kritik af den estiske filials hvidvaskkontrol, der reelt konstateres brudt sammen.
Banken får påbud om straks at rydde op i de mange mistænkelige udenlandske kunder.
Men banken får stadig ikke ryddet op.
Maj 2014: Banken stopper efterforskereBag virksomheden Parsifal Services stod blandt andre (fra højre) reklamemanden Kim Broadbent, tidligere generaldirektør i DR Kenneth Plummer og tidligere efterforsker ved politiets rejsehold og Europol Jan Jarlbæk.
Danske Bank laver ifølge en række dokumenter, som DR Nyheder er i besiddelse af, en detaljeret aftale med det private efterforskningsfirma Parsifal Services.
Et hold efterforskere skal have adgang til båndede telefonsamtaler, e-mails og andet materiale samt lave interviews med en række ledende medarbejdere i banken for at komme til bunds i hvidvasksagen.
Den første delundersøgelse skal være færdig i begyndelsen af juni.
Men dagen inden de planlagte interviews lukker to Danske Bank-direktører af uvisse årsag ned for undersøgelsen.
Juni 2015: Tilsyn laver ny kontrolI 2015 siger Danske Bank farvel til direktøren i Estland, Aivar Rehe.
Det estiske finanstilsyn følger op på inspektionerne fra året før og konstaterer manglende handling fra banken og kræver herefter handling øjeblikkeligt.
Herefter siger banken farvel til direktøren i Estland, Aivar Rehe, og afdelingen for de udenlandske kunder lukkes ned ved udgangen af 2015.
Marts 2017: Avis skriver om sagenBerlingske-journalisterne Eva Jung, Simon Bendtsen og Michael Lund vinder i 2018 Cavlingprisen for afdækningen af sagen.
Dagbladet Berlingske begynder at afdække hvidvasksagen.
Herefter følger talrige afsløringer, men først i september 2017 iværksætter banken sin egen advokatundersøgelse, der præsenteres et år senere – den 19.
september 2018.
April 2018: Højtstående chef fratræderDanske Bank-direktionsmedlem Lars Mørch fratræder i 2018.
Danske Bank siger farvel til direktionsmedlemmet Lars Mørch, der siden 2012 har haft ansvaret for de udenlandske aktiviteter – herunder filialen i Estland.
Maj 2018: Banken rammes af påbudFinanstilsynets direktør, Jesper Berg.
Det danske finanstilsyn offentliggør sin undersøgelse og giver banken otte påbud og otte påtaler, men finder ikke grund til en politianmeldelse.
Juli 2018: Estisk politi går ind i sagenDen estiske statsadvokat, Marek Vahing, bekendtgør efterforskningen.
Den estiske anklagemyndighed meddeler, at den har åbnet en politimæssig efterforskning af sagen – blandt andet om, hvorvidt ansatte i Estland har stået i ledtog med kriminelle som led i hvidvask.
August 2018: Dansk politi går ind i sagenBagmandspolitiets chef, Morten Niels Jakobsen, taler ved en åben høring om hvidvasksagen i 2018.
Bagmandspolitiet (SØIK) bekræfter, at det har indledt en efterforskning af, om Danske Bank har overtrådt den danske hvidvasklovgivning eller straffelov.
September 2018: Banken fremlægger undersøgelseThomas Borgen ved pressemøde, hvor Danske Bank offentliggør sin egen undersøgelse af hvidvask.
Danske Bank fremlægger sin egen undersøgelse, og Thomas Borgen meddeler, at han vil fratræde, når en afløser er fundet.
Oktober 2018: Amerikanere går ind i sagenDet amerikanske justitsministerium går i 2018 ind i sagen.
Thomas Borgen fritstilles, og Jesper Nielsen indsættes som midlertidig topchef.
Få dage senere bekræfter banken, at det amerikanske justitsministerium også efterforsker sagen.
Oktober 2018: Tilsyn siger nej til chefJacob Aarup-Andersen havde ikke nok erfaring til at blive afløser for Thomas Borgen i Danske Bank.
Bestyrelsen indstiller den 40-årige Jacob Aarup-Andersen som bankens nye topchef til Finanstilsynet, der dog vende tommelfingeren ned til Aarup-Andersen, fordi han har for lidt ledelseserfaring.
November 2018: Ny formand i bankenBestyrelsesformand Ole Andersen presses ud af bestyrelsen.
Hovedaktionæren A.
P.
Møller Holding, der er Mærsk-familiens investeringsselskab, beder om en ekstraordinær generalforsamling for at få daværende direktør i Dansk Industri, Karsten Dybvad, valgt som ny bestyrelsesformand i stedet for Ole Andersen.
Investeringsdirektør i A.
P.
Møller Holding, Jan Nielsen, foreslås som ny næstformand for Danske Bank.
En pressemeddelelse fra A.
P.
Møller Holding nævner ikke Ole Andersen med ét ord, og han får dermed ingen officiel tak for sine otte år i bestyrelsen.
November 2018: Banken sigtes af BagmandspolitiDanske Bank bliver sigtet for at overtræde hvidvasklovgivningen.
Statsadvokat Morten Niels Jakobsen oplyser, at Bagmandspolitiet har sigtet Danske Bank for overtrædelse af hvidvaskloven.
Banken er sigtet for fire forhold i perioden 2007 til 2016.
Ifølge politiet har Danske Bank ikke har haft tilstrækkelig kontrol eller nok mandskab til at overvåge pengeoverførsler, der strømmede gennem bankens filial i Estland.
2019: Politi får ransagningskendelserKøbenhavns Byret.
En dommer ved Københavns Byret giver i februar Bagmandspolitiet tilladelse til at ransage ni tidligere højtstående chefer i banken - herunder flere direktører.
Det er endnu uvist, præcis hvad de tidligere Danske Bank-chefer er sigtet for.
Københavns Byret nedlægger i maj forbud mod at bringe navne på tre af de sigtede i sagen.
En fjerde tidligere Danske Bank-chef får ved et senere retsmøde i juni dog afvist sit krav om navneforbud.
FacebookTwitterKopier linkEmner:Estland|Pengeinstitutter|Økonomisk kriminalitet|Handel og service|Rusland




https://www.dr.dk/nyheder/udland/usa-indfoerer-nye-sanktioner-gaar-efter-irans-oeverste-leder

UdlandUSA indfører nye sanktioner: Går efter Irans øverste lederHøjtstående officerer og den iranske udenrigsminister vil blive ramt af en ny række sanktioner, bekræfter USA's finansminister.
USA's finansminister annoncerede nye sanktioner mod Iran i dag som et led i den amerikanske 'maximum pressure'-strategi.
Af Louise Brodthagen Jensen24.
juni 2019 kl.
19.
51Bemærk: artiklen er mere end 30 dage gammelLæs opIrans øverste leder, ayatollah Ali Khamenei, og højtstående officerer i Irans revolutionsgarde er nogle af dem, der nu vil blive ramt af økonomiske sanktioner indført af USA.
Det samme gælder for landets udenrigsminister, Mohammad Javad Zarik.
Det bekræfter USA's præsident og landets finansminister, Steven Mnuchin, mandag aften dansk tid.
Ifølge præsidenten, der har underskrevet ordren om den ny række sanktioner, vil en række økonomiske aktiver blive indefrosset og dermed ikke længere være tilgængelige for Khamenei.
- Irans øverste leder er den, der i sidste ende er ansvarlig for den fjendtlige måde, regimet handler på, siger Trump.
Finansminister: Beslutning truffet før drone-nedskydningSanktionerne, der allerede i weekenden blev annonceret af Trump på Twitter, vil ifølge finansministeren betyde, at iranske aktiver til en værdi af flere milliarder dollars vil blive indefrosset.
Beslutningen om indførelsen af sanktionerne er dog ifølge finansministeren - i modsætning til, hvad præsidenten har antydet - truffet før Irans Revolutionsgarde i sidste uge skød en ubemandet amerikansk drone ned nær Hormuz-strædet.
- Jeg ser frem til den dag, hvor vi kan ophæve sanktionerne mod Iran, og det igen kan blive et produktivt og velstående land.
Jo før, desto bedre, skrev præsidenten på Twitter i weekenden.
Irans øverste leder, ayatollah Ali Khamenei, er ifølge USA målet for en række nye sanktioner mod Iran.
Sanktionerne fra USA har ifølge udenrigsminister Mike Pompeo allerede ramt mere end 80 procent af Irans økonomi og er en del af den amerikanske 'maximum pressure'-strategi mod landet, som ifølge Donald Trump "aldrig må komme i nærheden af at udvikle atomvåben".
Det erklærede mål for amerikanerne er helt at nedbringe landets olieeksport.
De nye sanktioner er dog mest af alt af symbolsk værdi, mener Brian O'Toole, der er senior fellow ved tænketanken Atlantic Council.
- Det vil have en effekt, fordi det vil irritere iranerne og gøre det vannskeligt at forhandle, hvis den øverste leder er underlagt sanktioner, siger han til Bloomberg.
Læs også:OVERBLIK Derfor strides USA og Iran efter angreb på tankskibe i Oman-bugtenAnstrengt forholdUdmeldingen om de nye sanktioner kommer efter flere uger, hvor forholdet mellem Iran og USA lader til at være blevet mere anspændt.
Amerikanerne har bebrejdet iranerne for to adskilte episoder, hvor i alt seks tankskibe er blevet ramt eksplosioner, mens de sejlede tæt på ved Hormuz-strædet - en helt central passage for en tredjedel af verdens olieeksport.
Hvorfor er Hormuz-strædet så vigtigt?
Strædet ligger mellem Oman og Iran og er forbindelsen mellem flere af landene ved Golfen; Irak, Kuwait, Saudi-Arabien, Bahrain, Qatar og Forenede Arabiske Emirater.
Det er den eneste adgang med eksporteret råolie fra den Persiske Golf, og en tredjedel af verdens olie, der bliver transporteret via skibe, går gennem her.
Hvis strædet lukkes, kan det få store konsekvenser for verdensøkonomien.
Alene ved nyheden om eksplosionerne hoppede oliepriserne fire procent.
Iran har tidligere truet med at blokere strædet.
Iranerne nægter at have noget med det at gøre og har i stedet truet med delvist at trække sig fra den internationale aftale om landets atomprogram, som USA forlod i maj 2018.
I sidste uge påtog den iranske revolutionsgarde sig til gengæld skylden for at have skudt en ubemandet milliondyr amerikansk drone ned i området og hævdede, at den befandt sig iransk luftrum.
Ifølge amerikanerne befandt dronen sig dog i internationalt luftrum, hvorfor episoden blev kaldt et "uprovokeret angreb", og Donald Trump fortalte få dage senere, at et planlagt angreb havde været undervejs, men at han indstillede det i 11.
time.
FacebookTwitterKopier linkEmner:Donald Trump (politiker)|Iran|Mike Pompeo (politiker)|Twitter|Militær




https://www.dr.dk/mitliv/tvaers/lars-paa-22-har-haft-hjernerystelse-i-halvandet-aar-jeg-er-bange-jeg-bliver-glemt-af

TværsLars på 22 har haft hjernerystelse i halvandet år: Jeg er bange for, at jeg bliver glemt af mine vennerLars har altid været den, der ville skabe en god stemning blandt sine venner.
Men det kan han ikke længere på grund af en hjernerystelse.
© Betina GarciaFortalt til Silas Bay Nielsen og Foto: Betina Garcia24.
juni 2019 kl.
19.
36Læs opDet sker tit, at jeg ikke kan lade min mobiltelefon være.
Jeg sidder derhjemme og ser de andres snaps og Instagram-stories – alt det, mine venner smider på sociale medier.
Det kan være, mens de gamer, mens de spiller fodbold eller tennis, eller når de er i byen i weekenden.
Så kommer de mange negative tanker op.
Kommer de minder, de andre får, mens jeg er væk, til at overtrumfe de gamle minder, mine venner har med mig?
Se programmet og hør podcastenLige her kan du lytte til Tværs-podcasten med Lars.
Søndag 30.
juni kan du se programmet på DRTV.
Tænker de overhovedet på, at jeg også skulle have været med, når jeg ikke længere bliver inviteret så tit, som jeg gjorde før?
Og vil de finde en erstatning for mig, nu når jeg ikke kan chille, spille fodbold eller gå i byen med dem længere?
(© Betina Garcia)Jeg fik min første hjernerystelse til en julefrokost i december forrige år.
Det var begyndelsen på halvandet år, hvor jeg ikke har kunnet være sammen med mine venner, som jeg kunne før.
Det får mig til at frygte, at mine venner glemmer mig og finder en anden, der kan overtage min rolle i vennekredsen.
Den aften, jeg fik hjernerystelse første gang, havde jeg inviteret min gamle gymnasieklasse til julefrokost – vi drak en masse snaps, og alle var skide skøre.
Ud på aftenen var jeg ude i garagen for at ryge.
Jeg satte mig på en parkeret cykel, der lænede sig op ad væggen.
Så faldt jeg.
Cykelstyret gled ned ad muren, og jeg væltede bagover.
Jeg tog fra med albuerne.
Det gjorde sindssygt ondt i albuerne.
Men efter et stykke tid mærkede jeg ikke så meget til det længere.
Det var nok snapsen, der tog de værste smerter.
(© Betina Garcia)Der gik lang tid, før jeg fandt ud af, at jeg havde fået en hjernerystelse.
Dagen efter tænkte jeg, den sindssyge hovedpine kom fra snapsen.
Et par dage føltes det mere som en klassisk influenza.
Jeg var svimmel, havde søvnproblemer, og selv hvis jeg sov godt, så var jeg alligevel uoplagt.
Sådan følte jeg i flere uger.
Først da jeg sad i Københavns Lufthavn med min familie og var på vej på ferie til Den Dominikanske Republik, fandt jeg ud af, hvor alvorligt det var.
Jeg var sindssygt svimmel, og det endte med, at min mor måtte følge mig ud af lufthavnen, fordi jeg havde det så skidt.
Så de andre tog afsted, mens vi blev hjemme.
De efterfølgende dage opsøgte jeg min læge og en måned efter, blev jeg tjekket af en neurolog, der sagde, at det var en hjernerystelse.
Ironisk nok er jeg nu efter anden hjernerystelse endt i en situation, hvor jeg overhovedet ikke kan gøre de ting, som jeg gjorde før.
LarsTo måneder senere skulle jeg med to af mine allerbedste venner til Asien i næsten tre måneder.
Jeg havde virkelig set frem til den tur, men der kunne jeg heller ikke tage med.
Det var fandeme hårdt.
Jeg havde ellers pakket min kuffert, så alt var klar på selve rejsedagen, hvis nu miraklet skulle ske.
Men det gik ikke bedre med mig – og det var det, jeg havde frygtet allermest.
Det var på ingen måde sjovt at ligge der og være syg, mens mine venner sendte stories og snaps fra turen.
(© Betina Garcia)Henimod sommeren sidste år begyndte jeg at få det så godt, at jeg igen kunne gøre det meste af det, jeg gjorde før, med mine venner.
Men under en bytur juleaften for et halvt år faldt jeg på røven nedad en trappe.
Selvom jeg endnu engang ikke ramte hovedet på noget, så begyndte alle symptomerne igen.
Og de har varet ved lige siden.
Jeg har altid været meget social, og mine venskaber har betydet rigtig meget for mig.
Jeg har tidligere altid haft en åbningsreplik om noget, jeg har oplevet, som jeg kunne starte samtalen med, når jeg mødte mine venner.
Og jeg har ofte set mig selv som en af dem, der tog initiativ til, at det skete noget, og at der var en fed stemning i min vennekreds.
Ironisk nok er jeg nu efter anden hjernerystelse endt i en situation, hvor jeg overhovedet ikke kan gøre de ting, som jeg gjorde før.
Nu hvor jeg ikke deltager i så mange sociale ting, kan jeg godt frygte, at gruppen i fremtiden ikke mangler mig.
Jeg frygter, at jeg bliver glemt, og at jeg ikke kommer til at have den samme rolle i vennegruppen som før.
(© Betina Garcia)Tværs på P3 har talt med en af Lars' venner, Mathias, om den tvivl Lars har om sin position blandt hans venner.
Klik på play-knappen og lyt til Mathias' besked til Lars i afspilleren her.
Mathias' besked til LarsNormalt har vi en helt anden jargon i min vennegruppe, hvor vi joker og har det sjovt sammen.
Så jeg bliver rørt, når jeg hører den her besked, fordi vi normalt ikke snakker om sådanne ting.
I de halvandet år, der er gået, har jeg og resten af drengene været for dårlige til at få sat følelser på det, der har fulgt med min hjernerystelse.
Der har været alt for mange misforståelser om min situation, fordi jeg har skjult, hvor dårligt jeg egentlig har haft det.
Jeg har jo kun mødt mine venner, når jeg havde det godt nok til at tage med dem.
Så de har ikke troet, det var så slemt, som det er.
Nu føler jeg, at jeg har nemmere ved at spørge de andre, om vi ikke kan hænge ud en time eller to eller så lang tid, at jeg kan.
Mine venner ved nu, hvor jeg står, og det, tror jeg, har hjulpet mig.
(© Betina Garcia)FacebookTwitterKopier linkEmner:Sygdomme og lidelser|Instagram|Københavns Lufthavne|Lufthavne|Dominikanske Republik




https://www.dr.dk/nyheder/regionale/nordjylland/josefine-blev-meldt-til-myndighederne-var-gravid-og-delte-et-billede

NordjyllandJosefine blev meldt til myndighederne: Var gravid og delte et billede med en drink i håndenFlere blogger-mødre har oplevet, at anonyme personer har meldt dem til kommunen.
Josefine Valentin er uddannet sosu-assistent, men valgte i 2018 at blive professionel blogger.
Af Klaus Videbæk, Marie Bergmann, Rasmus Jungersen og Kim Rathcke Jensen24.
juni 2019 kl.
19.
34Bemærk: artiklen er mere end 30 dage gammelLæs opDe mest populære bloggere i Danmark har titusindvis af følgere på de sociale medier og tjener gode penge på at markedsføre tøj, makeup og mode.
Men der er også en bagside ved at dele sin hverdag med omverdenen.
I flere tilfælde har personer anonymt meldt blogger-mødre til de sociale myndigheder, fordi de mener, at billeder og opslag dokumenterer, at de opfører sig uansvarligt.
For blogger Josefine Valentin betød det, at hun måtte gå to måneder med en sag hængende over hovedet, inden kommunen endelig kunne give hende besked om, at den var droppet.
En situation som hun fandt dybt rystende.
Er du beruset nu, Josefine?
Den konkrete underretning kom i 2017 efter, at hun syv måneder henne i sin graviditet deltog i et event med sin mand.
Da hun ankom, blev hun budt en velkomstdrink, og der stod også to vinglas på parrets bord, da de skulle spise.
Det var blandt andet billedet her fra Instagram, der fik en anonym person til at underrette myndighederne.
Billederne blev delt på Instagram, og ikke længe efter den aften blev hun ringet op af en socialrådgiver fra kommunen.
Først troede Josefine Valentin, at det var en spøg.
- Men da hun i en hel skarp tone spurgte: ’Er du beruset nu, Josefine?
’ Dér gik alvoren op for mig, og jeg tænkte: 'Hvad er det for noget det her?
’Drak ikke vinenEfterfølgende blev Josefine Valentin kaldt til møde på kommunen med sin mand, hvor de måtte stå til regnskab for anklagerne i anmeldelsen:”Josefine Valentin er blogger og bor i Nørresundby.
Jeg kan se hendes blog, fordi mine venner kommenterer, liker eller deler på Facebook.
Hun er gravid, men lægger billeder op, hvor hun drikker alkohol.
Hendes mand er endt som en, der drikker meget mere end godt er, så stakkels barn…”Sådan så indberetningen af Josefine Valentin ud.
Mens sagen stod på, gik der mange tanker gennem hovedet på Josefine Valentin, og hun var chokeret over, at kommunen også ville tage fat i hendes jordemoder og læge.
Hun forklarer, at hun på aftenen drak velkomstdrinken, der bestod af champagne og solbærlikør, men at hun ikke rørte vinen, som tjeneren fejlagtigt havde hældt op til hende.
Ellers har hun ikke drukket alkohol under sin graviditet og foretrækker også normalt Pepsi Max frem for drikkevarer med procenter i.
Efter at have undersøgt sagen, lagde kommunen den da også ned.
Uegnet som mor?
I dag er Josefine Valentin ked af, at andre kunne finde på at anmelde hende.
Det var en hård omgang at skulle igennem, forklarer hun.
- Er det fordi, de mener, at jeg er uegnet som mor, og ville de fjerne mit barn, når jeg fødte?
- Jeg kan mærke på mig selv, at det gør mig rørt, bare jeg fortæller om det.
Det var virkelig svært at stå i den situation.
VIDEO: Nu er du jo blogger og lægger dit liv ud til offentlig skue.
Er det ikke bare noget, der følger med jobbet?
Også Alexandra Staffensen, der har bloggen "Migogmintinderbaby", har oplevet at blive meldt til de sociale myndigheder.
Det skete, da en anonym person havde set en video på Instagram, hvor Alexandras dreng havde fundet hendes sex-legetøj.
Og hos blogger-netværket for mødre ’Momster’ fortæller CEO Esme Emma Sutcu, at en af deres bloggere faktisk er stoppet på grund af underretninger fra følgere.
Det er ikke i orden, mener hun.
- Det er jo frygteligt, at man ikke kan få lov at fortælle om det, man har lyst til, siger Esme Emma Sutcu.
Kan ende i konfliktNår de bloggende mødre i det hele taget kan blive genstand for konflikt, hænger det sammen med, at der i de her år, er rigtig mange måder at etablere familie og opdrage børn på.
Derfor søger mange mødre og par tryghed og råd i vejledninger og guidelines, fortæller Maja Sonne Damkjær, postdoc ved Institut for Kommunikation og Kultur på Aarhus Universitet.
Til dem der overvejer at lave en underretning, synes jeg lige, man skal spørge sig selv.
Er det her et holdningsspørgsmål, eller er der reelt noget?
Josefine Valentin, bloggerProblemet opstår, hvis man selv famler lidt, og andre bryder med de guidelines, man har taget til sig.
- Så bliver man selv bekymret og usikker eller får behov for at statuere, at man i hvert fald selv har styr på, hvad der er det rigtige at gøre i den pågældende situation.
- Det kunne jo være, at man selv havde siddet med det glas foran sig og havde været i tvivl, om det var okay at tage en slurk, siger Maja Sonne Damkjær.
Josefine: Tænk dig godt omHos Socialrådgiverforeningen i Nordjylland understreger formand Trine Qvist, at de anonyme underretninger kan benyttes, hvis man er bekymret for et barn.
- Så på den måde er en anonym underretning ikke et problem.
Men det er et problem, hvis det bliver misbrugt, som vi jo desværre ofte ser, fordi det er grundløse henvendelser, siger hun.
Josefine Valentin håber, at folk vil vende det en ekstra gang, hvis de tænker på at melde en blogger til de sociale myndigheder på baggrund af et enkelt billede eller to.
- Til dem der overvejer at lave en underretning, synes jeg lige, man skal spørge sig selv: Er det her et holdningsspørgsmål, eller er der reelt noget?
FacebookTwitterKopier linkEmner:Instagram|Graviditet og fødsel|Dansk Socialrådgiverforening|Jylland|Vin




https://www.dr.dk/nyheder/indland/ulykke-paa-populaert-badested-17-aarig-i-kritisk-tilstand

IndlandUlykke på populært badested: 17-årig i kritisk tilstandDer er sket en badeulykke på Islands Brygge i København.
Sol ved Havnebadet Islands Brygge i København.
Arkivfoto.
Af Nis Kielgast24.
juni 2019 kl.
19.
22 | opdateret 24.
juni 2019 kl.
20.
29Bemærk: artiklen er mere end 30 dage gammelLæs opPå en varm sommerdag som i dag vrimler det med badegæster på havnefronten ved Islands Brygge i København.
Men i dag blev idyllen brudt af en tragisk badeulykke.
Politi og brandvæsen har fisket en 17-årig mand op af vandet.
Han er kørt på Rigshospitalet, og her til aften melder politiet, at han er i kritisk tilstand.
- En gruppe personer var ude at bade, og på et tidspunkt opdager de, at de savner en fra gruppen.
De tilkalder så politiet, og vi har nu fundet vedkommende, lød det tidligere fra Henrik Svejstrup, der er vagtchef ved Københavns Politi.
De pårørende er underrettet, og politiet har på nuværende tidspunkt ikke flere oplysninger om ulykken.
Både brandvæsnet og politi massivt til stede på Islands Brygge.
Island Brygge er især kendt for havnebadet, der er et friluftsanlæg i den ene ende af havnefronten, hvor der også er livreddere til at holde øje med de badende.
Men mange vælger at hoppe direkte i havnen fra molen, som strækker sig langs hele Islands Brygge, og det er tilsyneladende der, ulykken er sket.
Politikøretøjer og brandbiler er samlet ved kajen nogle hundrede meter syd for havnebadet.
FacebookTwitterKopier linkEmner:København|Islands Brygge|Ulykker|Politi|Københavns Politi




https://www.dr.dk/sporten/oevrig/groth-knuser-staerk-tysker-og-naermer-sig-ol-billet

Øvrig sportGroth knuser stærk tysker og nærmer sig OL-billetBordtennisspilleren Jonathan Groth er klar til kvartfinale i European Games efter sejr mod Dimitrij Ovtcharov.
24.
juni 2019 kl.
18.
55 | opdateret 24.
juni 2019 kl.
19.
21Bemærk: artiklen er mere end 30 dage gammelLæs opDen danske bordtennisspiller Jonathan Groth leverede en flot overraskelse, da han mandag spillede ottendedelsfinale ved European Games i Minsk.
For første gang i karrieren besejrede han tyskeren Dimitrij Ovtcharov, der er forsvarende mester og nummer 12 i verden.
Det skete endda overbevisende med cifrene 11-7, 11-7, 11-9, 11-9.
European GamesEuropean Games i Minsk er den anden udgave af den europæiske sportsbegivenhed, der også kaldes for de europæiske olympiske lege.
Det blev afholdt for første gang i 2015 i Aserbajdsjans hovedstad, Baku.
European Games i Minsk afvikles i perioden fra den 21.
juni til den 30.
juni 2019.
Der konkurreres i 15 sportsgrene, heraf 13 olympiske, hvoraf otte tæller som del af kvalifikationen til OL i Tokyo, 2020.
Der er deltagelse fra 50 europæiske nationer, hvor mere end 4.
000 atleter skal dyste om 200 medaljer.
Danmark har atleter med i atletik, badminton, boksning, bordtennis, bueskydning, judo, kajak, karate, trampolin og skydning.
I den første udgave i 2015 vandt Danmark 12 medaljer, heraf fire af guld.
Dermed kom danskeren et stort skridt nærmere en medalje i turneringen, som også er lig med en direkte OL-billet til Tokyo næste år.
Lodtrækningen har endda formet sig meget fordelagtigt for Groth, der nu er den bedst seedede spiller i sin turneringshalvdel.
Selv er Groth nummer 33 i verden, og han står til lavere rangeret modstand i kvartfinalen samt i en eventuel semifinale.
Groth åbnede stærkt.
Han spillede utroligt hurtigt med en meget lille fejlfrekvens og tvang i stedet tyskeren til begå fejlene.
3-3 blev således til dansk føring på 9-3 med seks vundne bolde i træk.
Herefter reducerede Ovtcharov til 7-9, og Groth tog en timeout.
Den gjorde godt, for Groth vandt de to næste bolde og tog sættet 11-7.
Fortsatte det gode spilDanskeren tog momentum med til andet sæt, hvor han kom foran 5-1.
Så sneg der sig flere danske fejl ind, og Ovtcharov udlignede til 6-6.
Men Groth fandt tilbage til sit bedste spil og fremtvang igen tyske fejl.
Han spillede sig til fire sætbolde ved 10-6 og udnyttede den anden til 11-7.
I tredje sæt fik Ovtcharov endelig en god start.
Han bragte sig på 5-1, men Groth slog sig tilbage til 5-5.
Så tog Ovtcharov teten og gik fra 6-6 til 9-6, men efter kampens hidtil bedste duel udlignede Groth til 9-9.
Danskeren brugte overtaget til at vinde de to næste bolde også til sætsejr 11-9, og så trak det for alvor op til en dansk overraskelse.
I fjerde sæt førte Ovtcharov med 6-4, men Groth vendte det til føring 8-6.
Ovtcharov kom på 9-9, men det var bare Groths aften.
Danskeren vandt de to næste bolde og kastede sig på gulvet i ren jubel, da sejren var hans.
Han spiller kvartfinale tirsdag.
/ritzau/FacebookTwitterKopier linkEmner:Minsk|Tokyo




https://www.dr.dk/sporten/fodbold/laes-svarene-er-var-i-superligaen-godt-eller-skidt






https://www.dr.dk/nyheder/regionale/midtvest/8000-tons-tungt-molehoved-klarer-turen-fra-polen-til-hanstholm-det-er

Midt- og Vestjylland8.
000 tons tungt molehoved klarer turen fra Polen til Hanstholm: 'Det er gået suverænt godt'Et stort molehoved er blevet transporteret gennem flere farvande, for at få plads på den danske vestkyst.
Molehovedet havde blandt andet også et stop i Ålbæk Bugt nord for Frederikshavn, før det ankom til Hanstholm.
Af Katja Schlaikier og Asta Pil Heltborg24.
juni 2019 kl.
18.
23Bemærk: artiklen er mere end 30 dage gammelLæs opEt stykke beton på størrelse med en håndboldbane er i dag ankommet til Hanstholm i Nordvestjylland.
Molehovedet har været på en lang tur ad søvejen hele vejen fra Swinoujscie i Polen med stop i både Frederikshavn og Skagen.
I eftermiddags nåede den sin endelige destination i Hanstholm, og i nat skal den installeres på havnen, hvor den skal fungere som kronen på værket på det nye havnebyggeri.
Vi har aldrig lavet noget i den størrelsesorden før.
Det er stort og spændende.
Jan Korsgaard, Per Aarsleff A/S- Det er gået helt suverænt godt.
Jeg er spændt, og det skal man også være, når man får lov at lege med den her slags, fortæller Jan Korsgaard, der er projektchef hos Per Aarsleff A/S, som står for udbygningen af havnen.
Molehovedet er så stort, at entreprenørvirksomheden ikke har noget, der kan løfte det.
Det er derfor blevet bygget på en pram, som det blev transporteret på noget af vejen.
Men fra Frederikshavn og rundt om Danmarks nordligste spids måtte det 8.
000 tons tunge molehoved flyde på vandet hjulpet på vej af to slæbebåde.
- Vi har aldrig lavet noget i den størrelsesorden før.
Det er stort og spændende, siger Jan Korsgaard og uddyber:- Vi fyldte prammen med vand, så den stille og roligt sank til bunds.
Herefter har vi forsigtigt fået molen af, så den kunne flyde den sidste del af vejen.
Herefter forlader vandet tankene i prammen og kommer op til overfladen igen, så den kan sejles tilbage til Swinoujscie og påbegynde sin næste opgave.
Sådan så det ud, da molehovedet nærmede sig Frederikshavn:Vind og vejr er altafgørendeDet har taget et halvt år at støbe molehovedet, og omkring 60 mand har arbejdet på fuldtid på at få det færdigt.
Der ligger flere måneders analysearbejde og mange tusind siders animering og kalkulation bag.
Men selvom arbejdet kan lyde kompliceret, er det vejret, der har været mest afgørende for, at opgaven har kunnet blive løst, fortæller Jan Korsgaard fra Per Aarsleff A/S.
- Alt er analyseret og designet til nogle bestemte vejrforhold.
Har vi vejrforholdene, kan vi gøre alt det, vi har planlagt.
Har vi ikke, så er vi i venteposition, fortæller han.
- Vi har brug for noget rimeligt sommervejr.
Vi vil specielt gerne have vejr uden alt for mange bølger.
De havde regnet med at skulle bruge cirka 40 timer på at transportere molen fra Skagen til Hanstholm, men vejret var med dem, og molen ankom faktisk tidligere end planlagt.
Men når de går i gang med at installere molehovedet i nat, er de også afhængige af, at det ikke blæser for meget.
- Vi skal bruge et 24-timers vejrvindue med endnu bedre vejr til selve installationen, siger Jan Korsgaard, som regner med, at det er på plads i løbet af i morgen tidlig.
Uanset hvordan turen fra Polen til den danske vestkyst var gået, var det den rigtige beslutning at få bygget molehovedet i Polen i stedet for i Danmark, slår Jan Korsgaard fast.
- Hvis den skulle bygges i Hanstholm, skulle den bygges i havet, så vi skulle skabe en stor midlertidig konstruktion, vi kunne tørlægge arbejdet i, siger han og uddyber:- Det er en endnu større opgave, og formentlig også en mere umulig og farlig opgave, så løsningen er den rigtige.
FacebookTwitterKopier linkEmner:Polen|Hanstholm|Per Aarsleff A/S|Vejret|Bygge- og anlægsvirksomhed




https://www.dr.dk/sporten/tennis/bold-bold-wozniacki-spiller-sig-sikkert-videre-til-anden-runde

TennisBOLD FOR BOLD Wozniacki spiller sig sikkert videre til anden rundeFølg Caroline Wozniacki mod Kirsten Flipkens i første runde af Eastbourne direkte i tekst her.
24.
juni 2019 kl.
17.
59 | opdateret 24.
juni 2019 kl.
19.
22Bemærk: artiklen er mere end 30 dage gammelLæs opFacebookTwitterKopier linkEmner:Caroline Wozniacki (tennisspiller)




https://www.dr.dk/sporten/oevrig/vinder-foerste-etape-af-stort-race-dansk-baad-viser-lovende-takter-i-kommende-ol

Øvrig sportVinder første etape af stort race: Dansk båd viser lovende takter i kommende OL-disciplinUden den store erfaring med offshore-sejlads vandt skipper Peter Warrers båd første stræk af Nord Stream Race.
Peter Warrer og hans besætning vinder første etape af Nord Stream Race.
24.
juni 2019 kl.
18.
01Bemærk: artiklen er mere end 30 dage gammelLæs opDet endte med dansk sejr på første etape af det den internationale sejlsportskonkurrence Nord Stream Race.
Med rutinerede Peter Warrer som skipper for en 11-mand-stor besætning vandt danskerne efter små 24 timers sejlads første del af konkurrencen fra Kiel mod København.
I alt fem både fra Danmark, Sverige, Tyskland, Finland og Rusland deltager i konkurrencen på Østersøen i de store sejlbåde.
Peter Warrer er skipper på båden.
Størstedelen af den danske besætning har modsat de konkurrerende både ikke den store erfaring med at sejle offshore.
- Det er ret vildt, at vi vandt første etape.
Hvis man skulle gætte, før vi gik i gang, ville vi blive klart nummer fem, siger Peter Warrer.
Sov et kvarter på et døgnDe danske besætningsmedlemmer er udmattede efter turen, hvor det blot blev til mellem et kvarter og 40 minutters søvn for nogle af dem - det skete oppe på rælingen få centimeter fra bølgerne.
Grundlaget for den danske sejr blev skabt på den sidste del af turen.
Først åd vi tyskerne, og i slutningen af Køge Bugt kom vi op på siden af russerne.
Petter Warrer, skipperOp langs Sjællands østkyst ud for Møns Klint lå den danske båd og kæmpede med den tyske og den russiske båd.
Den russiske båd fik pludselig slået et hul på en kilometer til danskerne, der manglede vind og også måtte se sig sejlet agterud af tyskerne.
- På det tidspunkt så det ud til at, at løbet var kørt for os.
Men vi gik så ned i læ af dem og fik virkelig fart på.
- Først åd vi tyskerne, og i slutningen af Køge Bugt kom vi op på siden af russerne.
- I lang tid kæmpede vi med ti meter mellem os.
Til sidst fik vi sendt vores dårlige luft ned på dem, og så stak vi af, forklarer Peter Warrer.
Turen går til StockholmSkipperen vurderer, at danskerne fik slået et hul på en kilometer til den russiske båd, der igen begyndte at nærme sig omkring Saltholm.
Det lykkedes dog danskerne at vinde i overbevisende stil.
Anden etape af Nord Stream Race fortsætter tirsdag, hvor næste sejlads går mod Stockholm.
Turen bliver noget hårdere end første etape, da sejladsen kan tage op mod 60 timer.
Første etape blev sejlet fra Kiel til København.
Nord Stream Race består af i alt fire etaper.
Efter Stockholm går turen mod Helsinki, mens St.
Petersborg er sidste stop på turen.
Det er sejlklubben i St.
Petersborg, der arrangerer konkurrencen.
Offshore-sejlads bliver i 2024 en del af programmet ved OL i Paris.
Det bliver i en to-personers-båd, hvor der er krav om, at der både er en mand og en kvinde om bord.
/ritzau/FacebookTwitterKopier linkEmner:Rusland|Sjælland|Stockholm|Sankt Petersborg|Offshoreindustri




https://www.dr.dk/nyheder/penge/ny-danske-bank-afsloering-chefer-stoppede-noeje-planlagt-hvidvaskgranskning-med-faa

Hvidvask i Danske BankSe temaPengeNy Danske Bank-afsløring: Chefer stoppede nøje planlagt hvidvaskgranskning med få timers varselBank hyrede hold af private efterforskere, men to direktører trak stikket på undersøgelsen.
Den samlede strøm af penge fra de udenlandske kunder gennem den estiske Danske Bank-filial udgjorde i perioden 2007-2015 ifølge banken selv omkring 200 milliarder euro.
Det svarer til knap 1.
500 milliarder kroner.
Af Alexander Hecklen og Jakob Ussing24.
juni 2019 kl.
19.
34Bemærk: artiklen er mere end 30 dage gammelLæs opAftalen var indgået, efterforskerne var klar og de første interviews med højtstående chefer var sat i kalenderen til dagen efter.
Man kommissionerer ikke en rapport som denne med et så bredt mandat, medmindre det er meget alvorligtGraham Barrow, hvidvaskekspertMen nogle i bankens top trak stikket på en nøje planlagt undersøgelse, da Danske Bank i maj 2014 hyrede et hold af private efterforskere til at granske en whistleblowers beskyldninger om mulige ulovligheder relateret til hvidvask i bankens estiske filial.
Det viser en række Danske Bank-dokumenter, som DR Nyheder er kommet i besiddelse af.
De nye dokumenter i sagen dokumenterer, at banken planlagde en yderst omfattende granskning, hvor efterforskerne skulle have adgang til optagelser af telefonsamtaler og mailkorrespondancer samt frie tøjler til at interviewe alle, der havde været i kontakt med whistlebloweren – herunder også højtstående personer i Danske Banks direktion.
Men bare dagen før, at holdet fra efterforskningsfirmaet Parsifal Services skulle begynde at interviewe de første chefer i København – og siden flyve til Estland – vendte banken på en tallerken og lagde undersøgelsen i graven.
Eksperter: Ingen tvivl om alvorSøren Friis Hansen, der er professor i selskabsret ved CBS Law, har læst dokumenterne igennem for DR, og han hæfter sig ved, hvor vidtgående beføjelser de private efterforskere ifølge dokumenterne skulle have.
Hvis man lægger de her oplysninger til grund, så vil jeg mene, at det er belastende for bankenSøren Friis Hansen, professor, CBS Law- De får adgang til al den information, de ønsker sig fra banken.
De får adgang til at tale med medarbejdere både i Danmark og i Estland.
De får adgang til mails, korrespondancer og aftaler.
Og på den baggrund skal de rapportere tilbage til banken i juni 2014 om det, de har fundet, siger Søren Friis Hansen.
Danske Bank undersøges lige nu af finansielle myndigheder og politi i blandt andet Danmark, Estland og USA.
Sagen kan vise sig at være verdens største sag om hvidvask af penge.
Banken er herhjemme sigtet af Statsadvokaten for Særlig Økonomisk og International Kriminalitet (SØIK), ligesom en række tidligere chefer har fået ransaget deres hjem af Bagmandspolitiet, som enheden kaldes i daglig tale.
Ifølge Søren Friis Hansen viser de nye dokumenter, at banken på et meget tidligt tidspunkt i forløbet er helt bevidst om, at der er et alvorligt problem med mulig hvidvask i bankens estiske filial.
- Det må stå klart for dem, der laver det her kommissorium til undersøgelsen, at der er et problem, som de er nødt til at have klarhed over.
Det er en ganske konkret og omfattende undersøgelse af et problem, som man har konstateret.
Det tyder på, at man fra bankens side på det her tidspunkt i maj 2014 har besluttet, at nu skal vi til bunds i den her sag, siger Søren Friis Hansen.
Sådan beskriver Parsifal Services sig selv•Efterforskningsfirmaet Parsifal Services blev startet i 2013.
•Bag virksomheden stod blandt andre tidligere generaldirektør i DR Kenneth Plummer, tidligere operativ chef for Bagmandspolitiet Henning Hansen og tidligere efterforsker ved politiets rejsehold og Europol Jan Jarlbæk.
•Ifølge Parsifal Services’ nu lukkede hjemmeside tilbød virksomheden ”professionel efterforskning til danske virksomheder og organisationer i sager, der vedrører blandt andet bedrageri, industrispionage, underslæb, IPR-kriminalitet, mandatsvig, tyveri, bevissikring, vidneafhøring, it-kriminalitet m.
m.
”•I 2015 drejede virksomheden nøglen om og gik efter et længere internt opgør senere konkurs.
•Kilde: CVR-registret, parsifalservices.
dk, BerlingskeDen britiske hvidvaskekspert Graham Barrow, der rådgiver banker om bekæmpelse af hvidvask, har også læst dokumenterne for DR.
Og han er helt enig med Søren Friis Hansen i, at der ingen tvivl er om alvoren internt i banken.
- Fundamentalt set siger det, at de her beskyldninger er af en så alvorlig natur, at banken ønsker at reagere prompte på dem.
Man kommissionerer ikke en rapport som denne med et så bredt mandat, medmindre det er meget alvorligt, siger Graham Barrow.
Se hvidvaskekspert Graham Barrows vurdering af den skrinlagte undersøgelse:Belastende oplysningerSagen om hvidvask begyndte at tage fart internt i banken, da den daværende chef for den estiske handelsafdeling, Howard Wilkinson, i slutningen af 2013 og begyndelsen af 2014 sendte i alt fire advarende rapporter til bankens hovedsæde i København.
Howard Wilkinson har siden også stået offentligt frem med alvorlige beskyldninger om, at banken overhørte advarsel på advarsel om mulige ulovlige aktiviteter i Estland.
Den daværende chef for den estiske handelsafdeling, Howard Wilkinson, sendte i alt fire advarende rapporter.
Det er Howard Wilkinsons beskyldninger, der i forsommeren 2014 er startskuddet til undersøgelsen, viser dokumenterne.
I en intern mail fra Danske Banks juridiske afdeling dateret den 14.
maj 2014 fremgår det, at efterforskningsholdet dagen efter – altså den 15.
maj 2014 – skal gennemføre interviews i hovedkontoret i København med flere ledende medarbejdere, der havde været i kontakt med Howard Wilkinson.
Men senere samme dag bliver hele granskningen uden forklaring aflyst.
Vi skal frem til 2018, før Danske Bank gennem advokatfirmaet Bruun & Hjejle offentliggør en egentlig undersøgelse af den mulige hvidvask, hvor advokatfirmaet på to linjers tekst ganske kort nævner den skrinlagte undersøgelse fra 2014.
Men der er intet i bankens nu offentliggjorte rapport, der fortæller om omfanget af den skrinlagte undersøgelse, eller at den blev aflyst i ellevte time, efter at de første interviews allerede var lagt i kalenderen.
Kortfattet hedder det blot:- Det blev imidlertid forkastet af to medlemmer af direktionen.
Kritisk beslutningBeslutningen om at stoppe undersøgelsen kan vise sig at blive belastende for Danske Bank, vurderer Søren Friis Hansen.
- Hvis man lægger de her oplysninger til grund, så vil jeg mene, at det er belastende for banken, siger han.
Danske Bank er nemlig siden blevet sigtet af Bagmandspolitiet for at være alt for langsomme til at lukke ned for de mange mistænkelige kunder i Estland og for ikke at underrette myndighederne om problemerne i perioden fra udgangen af 2013 til begyndelsen af 2016, hvor afdelingen for de udenlandske kunder i Estland blev lukket.
- Man laver sågar en tidsplan for, at man skal interviewe nogle højtstående medarbejdere i København og nogle folk i Estland.
Og så stopper man undersøgelsen på et meget sent tidspunkt – altså aftenen inden.
Vi kan ikke se af de her papirer, hvem der gør det eller hvorfor.
Men hvis dommeren lægger det her til grund, så vil jeg mene, at det er belastende i forhold til den sigtelse, der angår, at man for sent har rapporteret det til myndighederne, siger Søren Friis Hansen.
Især for de to personer i direktionen, der ifølge Danske Bank tog beslutningen om at forkaste undersøgelsen, kan skrinlægningen vise sig at blive belastende, vurderer Graham Barrow.
- Det er virkelig svært at finde en logisk eller forretningsmæssig forklaring på, hvorfor man ikke ville igangsætte undersøgelsen, når man ser på de alvorlige beskyldninger, der var fremsat.
Enhver bank, som var bekymret for situationens alvor, skulle man kunne forvente, ville have gennemført undersøgelsen.
Det udsætter helt klart banken for ulovlige aktiviteter, så det er uden tvivl i deres interesse, og det er deres juridiske forpligtigelse at granske beskyldningerne, siger Graham Barrow.
- Det eneste svar, jeg kan komme frem til, er - og det er kun mit gæt - at højtstående medlemmer i banken kom frem til, at de ikke ønskede at være en del af eller impliceret i, hvad der var sket.
I hvert fald i forhold til at have været skødesløse, og derfor var de måske meget bekymrede for, at den her undersøgelse ville sætte deres egne handlinger i et meget dårligt lys, fortsætter han.
Se professor Søren Friis Hansens vurdering af den skrinlagte undersøgelse:Det fremgår ikke af dokumenterne, som DR er i besiddelse af, hvem de to direktører, der traf beslutningen, er.
Danske Bank har ikke ønsket at stille op til et interview.
Banken siger i stedet i en skriftlig kommentar, at den daværende ledelse på et langt tidligere tidspunkt skulle have reageret kraftigere og mere grundigt på de advarsler, man fik vedrørende forholdende i Estland.
- Der blev sat initiativer i gang i begyndelsen af 2014, men som advokatundersøgelsen også konkluderede i september, så var disse tiltag langt fra nok til at få et fuldt billede af, hvad der foregik, ligesom advokatundersøgelsen kritiserede den sene igangsætning af mere grundige undersøgelser, skriver pressechef Kenni Leth.
Banken vil dog ikke fortælle, hvorfor undersøgelsen blev stoppet, og hvilke to direktører der tog beslutningen.
- Vi har ingen yderligere oplysninger end dem, der allerede er fremlagt i advokatundersøgelsen, skriver Kenni Leth som svar på DR's spørgsmål om de nye oplysninger i sagen.
Parsifal Services' daværende direktør, Jan Jarlbæk, der ifølge dokumenterne indgik aftalen med Danske Bank, ønsker ikke at kommentere DR's oplysninger.
Sådan foregår hvidvask typiskHvidvask handler helt grundlæggende om at omdanne penge, man har tjent eller skaffet ulovligt, til penge, man kan bruge i den lovlige verden.
I dag er bankerne et attraktivt sted at vaske penge, hvis det drejer sig om store summer, fordi det er muligt at skjule sig i mængden af kunder og pengeoverførsler.
Et tænkt eksempel kunne være, at en forbryder fra Rusland, der har tjent penge på våbenhandel, opretter et stråmandsselskab, som på papiret sælger varer mellem Rusland og England, men i virkeligheden bare skal bruges til pengeoverførsler.
Forbryderen sætter sine mange millioner tjent på eksempelvis våbenhandel ind i en bank i Rusland.
Herefter bliver de overført i bidder og sendt gennem banker i hele Europa - for eksempel Danske Bank - for at sløre, hvor pengene oprindeligt er kommer fra, inden de til sidst lander på forbryderens konto et fjernt sted som almindelig, lovlig indtjening.
Hvidvaskloven forpligter banker og pengeinstitutter til at holde vågent øje med mistænkelighederHvis aktiviteter fremstår lyssky, skal det undersøges og indberettes til Bagmandspolitiets Hvidvasksekretariat.
Da ledelsen i Danske Bank har fået flere advarsler så tidligt som i 2013 om "mistænkelige pengeoverførsler" uden at reagere hurtigt nok, kan banken muligvis stå til en bødestraf for brud på hvidvaskloven.
Det efterforsker Bagmandspolitiet netop nu.
Også de amerikanske myndigheder, der tidligere har givet klækkelige milliardbøder i lignende sager, undersøger ifølge erhvervsavisen Wall Street Journal Danske Banks aktiviteter i Estland.
Enhver pengeoverførsler i dollar er nemlig et anliggende for de amerikanske myndigheder.
Kilder: DR Nyheder, Finanstilsynet, Retsinformation.
dk og Jakob Dedenroth (revisorjura.
dk).
Kunne have lukket ned hurtigereBåde Graham Barrow og Søren Friis Hansen påpeger, at den oprindelige beslutning om at iværksætte en så omfattende undersøgelse med adgang til blandt andet optagelser af telefonsamtaler og mailkorrespondancer må have været godkendt på direktørniveau.
Søren Friis Hansen peger desuden på, at Danske Bank sandsynligvis ville have lukket hurtigere ned for de mistænkelige kunder i Estland, hvis banken havde gennemført undersøgelsen tilbage i maj 2014.
- Når man ser, hvor omfattende det er, så er det overvejende sandsynligt, at man ville have fundet de problemer, som jo har vist sig at være der, og at man derfor på et langt tidligere tidspunkt havde kunnet lukke ned for det, siger Søren Friis Hansen.
Ved udgangen af 2014 var der fortsat knap 3.
000 udenlandske kunder, der sendte svimlende summer igennem den estiske filial.
Men først i januar 2016 var der endeligt lukket ned for afdelingen med de udenlandske kunder i Estland.
I hele perioden med de mistænkelige kunder fra 2007 til begyndelsen af 2016 strømmede der ifølge bankens egen advokatundersøgelsen hele 1.
500 milliarder kroner igennem afdelingen.
Ifølge bankens foreløbige status har de fleste vist sig mistænkelige, og derfor havde banken også en stor interesse i at få efterprøvet beskyldningerne, mener Graham Barrow.
- Noget skete, som ikke var planlagt.
For man sætter ikke sådan en undersøgelse op, deler så mange informationer, hyrer et firma og planlægger interviews med den viden, at det måske ikke kommer til at ske.
Det er ikke sådan, den her slags undersøgelser fungerer, siger Graham Barrow.
Tidligere administrerende direktør Thomas Borgen har ingen kommentarer.
Hans advokat, Peter Schradieck, oplyser dog, at Thomas Borgen ikke var en af de to direktører, som stoppede undersøgelsen.
DR har også kontaktet tidligere økonomidirektør Henrik Ramlau-Hansens advokat, Birgitte Frølund, men det har ikke været muligt at få en kommentar fra Henrik Ramlau-Hansen.
Bankens tidligere direktør for udenlandske aktiviteter, Lars Mørch, har ingen kommentarer, oplyser hans advokat, Christian Bredtoft Guldmann.
Danske Banks tidligere chefjurist Flemming Pristed skriver i en mail til DR, at han ikke har nogen kommentarer til sagen.
Heller ikke bankens tidligere risikodirektør, Robert Endersby, har kommentarer til sagen, skriver han i en mail til DR Nyheder.
I februar i år gav en dommer ved Københavns Byret Bagmandspolitiet tilladelse til at ransage hos ni tidligere højtstående chefer i banken - herunder flere direktører.
Det viser dokumenter, som DR Nyheder har fået aktindsigt i.
Det er endnu uvist, præcis hvad de tidligere Danske Bank-chefer er sigtet for.
FacebookTwitterKopier linkEmner:Estland|Henrik Ramlau-Hansen (erhvervsleder)|Pengeinstitutter|Thomas F.
Borgen (erhvervsleder)|Europol




https://www.dr.dk/nyheder/indland/fire-sager-afgjort-syrere-faar-lov-til-blive-i-danmark

IndlandFire sager afgjort: Syrere får lov til at blive i DanmarkFlygtningenævnet har nu afgjort de første fire ud af seks sager, der skal teste, om syrere kan sendes hjem.
Myldretid i det centrale Damaskus.
Ifølge de danske myndigheder er sikkerhedssituationen i den syriske hovedstad forbedret så meget, at der ikke længere er grund til at give opholdstilladelser på grund af den generelle situation i byen.
Af Nis Kielgast24.
juni 2019 kl.
17.
56Bemærk: artiklen er mere end 30 dage gammelLæs opEn syrisk mand skal ikke sendes tilbage til Damaskus, fordi hans bror er deserteret fra militæret.
Han risikerer, at de syriske myndigheder vil afhøre ham om det og muligvis udsætte ham for overgreb.
Seks sager skal afgøre, hvad der skal til for at sende syrere hjemFlygtningenævnet behandler seks prøvesager vedrørende personer fra Damaskus-området i Syrien.
Det er sager, hvor Udlændingestyrelsen har afvist at forlænge opholdstilladelsen til personer, der har haft midlertidig beskyttelsesstatus på grund af de generelle forhold i Syrien.
I sagerne skal det så afgøres, om personerne skal sendes til Syrien, eller om der er specielle omstændigheder, der gør, at de kan få lov til at blive.
De første sager blev afgjort i fredags og i dag.
I alle tilfælde fik personerne lov til at blive i Danmark.
De sidste to sager afgøres i morgen.
En syrisk kvinde skal ikke sendes tilbage, fordi hun har rejst gennem områder, der var kontrolleret af oprørsstyrker, og fordi flere af hendes familiemedlemmer er personligt forfulgt.
Sådan lyder to afgørelser, som Flygtningenævnet netop har offentliggjort.
Det er sag nummer tre og fire ud af i alt seks prøvesager, som skal se på muligheden for at hjemsende syriske asylansøgere til områder, der ifølge de danske myndigheder nu er blevet så sikre, at der ikke længere skal gives opholdstilladelser på grund af den generelle sikkerhedssituation.
De to første sager blev afgjort i fredags, og der fik en syrisk familie lov til at blive i landet, fordi de havde medvirket i en artikel om sagen i Berlingske og dermed var personligt udsatte, mens en kvinde fik lov til at blive, fordi hun risikerede at blive straffet for at forlade et job i staten.
De sidste to sager bliver efter planen afgjort i morgen.
Hvis nævnet beslutter at sende en af syrerne hjem, vil det være første gang efter borgerkrigens begyndelse, et vestligt land sender en syrisk flygtning hjem.
Næsten 5.
000 sager venterSagerne er principielle, fordi mange syriske flygtninge har fået opholdstilladelse i Danmark, selvom de ikke har været personligt forfulgt.
De har i stedet fået midlertidig beskyttelsesstatus efter §7 stk.
3 i udlændingeloven, som kan blive inddraget, hvis situationen i hjemlandet bliver bedre.
I Danmark er det omkring 4.
700 af de godt 20.
000 flygtninge, som har fået asyl på den baggrund.
Alle seks prøvesager handler om personer, der bor i den syriske hovedstad, der nu ifølge Udlændingestyrelsen er blevet mere sikker at opholde sig i.
Derfor har de ni personer, som sagerne handler om, fået inddraget deres opholdstilladelse.
- De aktuelle forhold i Damaskus er ikke længere af en sådan karakter, at der er grundlag for at antage, at enhver vil være i reel risiko for at blive udsat for overgreb, skriver Flygtningenævnet i dagens afgørelse.
Derfor har sagerne i Flygtningenævnet i stedet handlet om, hvorvidt der er særlige faktorer, som gør, at syrerne er personligt i fare, hvis de vender hjem.
FacebookTwitterKopier linkEmner:Flygtningenævnet|Flygtninge og asylansøgere|Udlændingepolitik|Damaskus|Udlændingestyrelsen




https://www.dr.dk/sporten/cykling/riis-rytter-chokeret-over-lukning-jeg-ved-ikke-hvad-der-venter

CyklingRiis-rytter chokeret over lukning: 'Jeg ved ikke, hvad der venter'Bjarne Riis lukker det kvindelige cykelhold Team Virtu Cycling efter sæsonen.
Bjarne Riis lukker cykelholdet Team Virtu Cycling efter sæsonen.
Af Malte Nørgaard24.
juni 2019 kl.
17.
40 | opdateret 24.
juni 2019 kl.
17.
58Bemærk: artiklen er mere end 30 dage gammelLæs opBjarne Riis lukker det kvindelige cykelhold Team Virtu Cycling, når sæsonen er overstået.
Det bekræfter han til TV2 Sport.
Jeg troede, at holdet ville fortsætte.
Så jeg fik et chok.
Christina Siggaard, cykelrytterUdmeldingen kommer bag på Christina Siggaard, der de seneste tre år har kørt for Riis’ cykelhold.
- Der har været lidt snak om det, men jeg troede, at holdet ville fortsætte.
Så jeg fik et chok, siger hun om mandagens udmelding fra holdejeren.
Bjarne Riis begrunder lukningen med, at det ikke har været muligt at finde sponsorer til at drive holdet videre.
Team Virtu Cycling har i år haft en god sæson, hvor det er blevet til hele 13 sejre.
Holdet fortsætter sæsonen udAlligevel får Team Virtu Cycling lov at køre denne sæson færdig.
Og det glæder Christina Siggaard sig en lille smule over, selvom hun synes, at situationen er træls.
- Jeg bliver en smule nervøs over situationen.
Jeg ved ikke, hvad der venter derude.
Men det er trods alt positivt at vide det nu, så jeg kan få det bedste ud af det, siger hun og fortsætter.
Team Virtu Cycling har også et hold på herresiden.
Her jubler Alexander Kamp efter en sejr i Tour of Norway.
- Hvis situationen giver mig tunge ben, så tror jeg ikke, at der er ret mange andre cykelhold, der vil ansætte mig.
Så jeg bliver nødt til bare at køre det bedste cykelløb, jeg har lært, resten af sæsonen.
Næste store opgave for Team Virtu Cycling bliver kvindernes udgave af Giro d’Italia, der køres fra den 5.
juli.
FacebookTwitterKopier linkEmner:Team Virtu Cycling|Cykelsport|TV 2 (tv-kanal)|Bjarne Riis (cykelrytter)|Italien




https://www.dr.dk/nyheder/udland/eu-domstol-polsk-pensionslov-i-strid-med-eu-retten

EU kritiserer PolenSe temaUdlandEU-Domstol: Polsk pensionslov i strid med EU-rettenPolens sænkning af pensionsalderen for højesteretsdommere er i strid med grundlæggende principper i EU.
24.
juni 2019 kl.
16.
22Bemærk: artiklen er mere end 30 dage gammelLæs opPolen handlede i strid med EU-retten, da landet i 2018 sænkede pensionsalderen for højesteretsdommere, har EU-Domstolen fastslået.
'Sænkningen kan ikke begrundes af noget legitimt formål og 'strider derfor mod princippet om dommeres uafsættelighed, som er en iboende del af princippet om dommeres uafhængighed'.
Loven sænker pensionsalderen fra 70 til 65 år og gælder også dommere, som var fyldt 65 år ved lovens ikrafttræden i april 2018.
Den ramte ifølge EU-Domstolen næsten en tredjedel af den øverste domstols medlemmer.
Læs også:EU åbner endnu en sag mod Polen om politisk kontrol over dommereDe pågældende dommere kan dog søge om en forlængelse af deres embede, men det er landets præsident, der vender tommelfingeren op eller ned til en forlængelse.
Det strider ifølge EU-Domstolen også imod basale principper om magtens tredeling og dermed EU-retten.
Der var ikke tale om en vurdering af objektive kriterier, men blot præsidentens skøn.
Modstandere af landets regeringsparti, Lov og Retfærdighed (PiS), har kaldt loven for et forsøg på at fjerne kritiske røster fra Polens højesteret, skriver mediet Politico.
Polens modargument har over for EU-Domstolen været, at man med aldersændringen søgte at harmonere højesteretsdommeres pensionsalder med landets øvrige arbejdstagere.
Det afvises i dommen, og Polen skal derfor ændre loven.
Sker det ikke kan EU-Kommissionen igen anlægge sag om traktatbrud med trussel om økonomiske sanktioner.
/ritzau/FacebookTwitterKopier linkEmner:EU-Domstolen|EU|Polen|EU-forhold|Socialforhold




https://www.dr.dk/nyheder/penge/korrespondent-om-danske-banks-gebyrsag-det-kunne-naesten-ikke-vaere-vaerre

PengeKorrespondent om Danske Banks gebyrsag: 'Det kunne næsten ikke være værre'Sag om gebyrer kan ende med en bøde til Danske Bank, vurderer erhvervskorrespondent.
Danske Bank er igen blevet centrum for en opsigtsvækkende sag.
Denne gang om for høje gebyrer på investeringsproduktet Flexinvest Fri.
Af Signe Mai Vilsbøll24.
juni 2019 kl.
17.
20Bemærk: artiklen er mere end 30 dage gammelLæs opMed den ene skandalesag efter den anden har kunder vendt Danske Bank ryggen, og banken har de seneste måneder kæmpet for at vende den dalende kundetilfredshed.
Men nyt snavs bliver ved med at dukke op til overfladen hos Danske Bank, hvor direktør Jesper Nielsen i dag forlod sin post efter en gebyrsag.
DR Nyheders erhvervskorrespondent vurderer, at den nye sag kan få store konsekvenser for banken, der alene i år har mistet over 8.
500 kunder.
- Én ting er, at Finanstilsynet nu gransker, om Danske Bank har overtrådt reglerne om beskyttelse af investorer.
Noget andet er, at den jo kommer i kølvandet på den store hvidvask-sag, der i forvejen har ramt tilliden til banken hårdt.
- I det lys kunne det næsten ikke være værre med endnu en sag, lyder det fra Jakob Ussing.
Høje gebyrer og forventet lavt afkastSammen med beskeden om, at Jesper Nielsen fritstilles fra dags dato, kunne Danske Bank tidligere på dagen oplyse, at banken i en periode har opkrævet for høje gebyrer af Flexinvest Fri-kunder på grund af "fejlagtige ledelsesmæssige beslutninger".
Gebyrerne for produktet blev i perioden juli 2017 til november 2018 hævet, selvom banken godt vidste, at der ikke var sammenhæng mellem gebyrerne for produktet og det forventede afkast.
Jakob Ussing påpeger, at sagen ikke alene vil koste 400 millioner kroner i godtgørelse til de i alt 87.
000 berørte kunder.
Det vil også koste dyrt på tillidsfronten:- Vi har allerede hørt fra bankens relativt nye bestyrelsesformand, Karsten Dybvad, at det kommer til at tage en del år at genoprette tilliden til banken.
Det er kun blevet understreget i dag, siger Jakob Ussing.
Det kan ende med bøde til Danske BankPå Facebook raser flere kunder allerede over, at de ikke har fået besked om sagen af Danske Bank, og Finanstilsynet har rettet en hård kritik mod banken som følge af gebyrsagen.
- I den konkrete situation kan man bruge ordet snyd.
Danske Bank har været ude og sælge nogle investeringsprodukter, som ikke giver mening for mange af dem, der har købt dem, fordi de giver negativt afkast, siger tilsynets direktør, Jesper Berg til DR Nyheder.
Finanstilsynet undersøger sagen.
Forventingen er, at der vil falde en afgørelse i sensommeren, og det kan ifølge Jakob Ussing ende med, at muligheden for at straffe banken forfølges.
- Hvis Finanstilsynet kommer frem til, at reglerne er blevet overtrådt, så kan der vente Danske Bank en politianmeldelse, som så kan ende ud i en bøde, lyder det fra DR Nyheders erhvervskorrespondent.
Ifølge fungerende erhvervsminister, Rasmus Jarlov (K), undersøger bagmandspolitiet også, om der kan rejses strafansvar.
Det skriver han i et Facebook-opslag.
FacebookTwitterKopier linkEmner:Danske Bank|Det Konservative Folkeparti|Karsten Dybvad (erhvervsleder)|Rasmus Jarlov (politiker)|Pengeinstitutter




https://www.dr.dk/nyheder/udland/cypern-syvdobbelt-livstid-seriemord

UdlandCypern: Syvdobbelt livstid for seriemord35-årig kaptajn brød sammen og undskyldte sine forbrydelser, da anklagerne mod ham blev læst op.
Dykkere fandt tidligere på måneden endnu et af kaptajnens i alt syv drabsofre.
24.
juni 2019 kl.
16.
09Bemærk: artiklen er mere end 30 dage gammelLæs opEn kaptajn fra Cyperns hær er idømt syv gange fængsel på livstid for at have dræbt fem indvandrerkvinder og to børn.
Den 35-årige seriemorder har tilstået drabene, og i dag brød han sammen i retten, da anklagerne mod ham blev læst op.
- Jeg har begået forfærdelige forbrydelser, sagde han og kondolerede over for ofrenes familier.
Manden kom i kontakt med flere af sine ofre på nettet.
Drabene fandt sted i en periode på to og et halvt år.
Politiet kom på sporet af ham, da liget af en 38-årig filippinsk kvinde blev fundet i en oversvømmet mineskakt.
Massiv kritik af politietPolitiet opdagede via chatfora på nettet, at den 35-årige havde skrevet sammen med kvinden i over et halvt år.
Senere fandt man også liget af hendes seksårige datter og en 28-årig filippinsk kvinde.
I september 2016 blev ligene af en 36-årig rumænsk kvinde med hendes otteårig datter fundet i en kuffert på bunden af en giftig sø, og nogen tid efter fandt politiet liget af en nepalesisk kvinde i en brønd.
Seriemordene har rystet den lille middelhavsnation.
Sagen har ført til justitsministerens og afgang og fyring af politichefen.
Politiet har fået massiv kritik for ikke at have taget anmeldelser om forsvundne kvinder alvorligt.
/ritzau/FacebookTwitterKopier linkEmner:Politi|Kriminalitet|Mord|Cypern




https://www.dr.dk/nyheder/indland/evakuering-af-saaret-dansk-dreng-kan-aabne-doeren-andre-danske-boern-i-syriske

IndlandEvakuering af såret dansk dreng kan åbne døren for andre danske børn i syriske flygtningelejreDet vil være svært for myndighederne at sige nej til andre hårdt sårede børn nu, vurderer ekspert.
Titusindvis af kvinder og børn bor i de to største IS-flygtningelejre, Al-Hol og Al-Roj.
Af Anne Øllgaard24.
juni 2019 kl.
13.
45Bemærk: artiklen er mere end 30 dage gammelLæs opSøndag blev en 13-årig dansk dreng reddet ud af den berygtede IS-flygtningelejr Al-Hol i det nordlige Syrien, hvor tusindvis af kvinder og børn med relation til IS sidder tilbageholdt.
Nu er det store spørgsmål så, om evakueringen af den 13-årige dreng, hvis forældre begge er danske statsborgere, får betydning for de øvrige børn med tilknytning til Danmark, der opholder sig under kritisable forhold i de to flygtningelejre, Al-Hol og Al-Roj.
.
.
.
det vil være meget svært for nogen administration, at fortælle et andet dødssygt barn, at ”for dig gælder der nogle andre regler – det er rigtigt, vi hjalp din landsmand, men dig hjælper vi ikke.
Claus Juul, juridisk konsulent i Amnesty InternationalMuligvis, lyder svaret, hvis man spørger Claus Juul, der er juridisk konsulent i Amnesty International.
Men det vil i så fald være ud fra en menneskelig betragtning.
- Juridisk er der ikke noget, der har tvunget Danmark til at hente drengen ud af flygtningelejren.
Det her er, så vidt jeg kan se, sket ud fra humanitære overvejelser, rene medmenneskelige overvejelser: Kan vi se os selv i øjnene, hvis vi lader ham sidde dernede og dø en langsom død?
Svært kun at lade reglerne gælde for nogenSagen er nemlig den, at den 13-årige er alvorligt såret og lam i begge ben, efter han i foråret blev skudt i ryggen under kampene om Islamisk Stats sidste højborg i Syrien i byen Baghouz.
I flere måneder har han boet på et hospital og i Al-Hol-lejren, men han kan ikke få den nødvendige hjælp og genoptræning, og derfor er de danske myndigheder nu grebet ind.
- Man må udlede, at her er en tvingende situation, og at han ikke bare er skrantende, men at han vil gå til, hvis ikke han får hjælp, vurderer Claus Juul.
Flygtningelejrene i SyrienAl-Hol og Al-Roj er to store flygtningelejre for IS-støtter i Syrien.
Den evakuerede dreng boede i Al-Hol-lejren, der er den største af de to.
Titusindvis af kvinder og børn sidder tilbageholdt i lejreneForholdene i lejrene bliver af Det Syriske Observatorium for Menneskerettigheder beskrevet som farlige, og organisationen vurderer, at mindst 271 personer er døde i lejrene.
Ifølge DR’s oplysninger opholder flere end 25 kvinder og børn med forbindelse til Danmark sig i lejre for Islamisk Stat-støtter i det nordlige Syrien.
Derfor mener han, at det vil være svært for de danske myndigheder at undlade at gribe ind, hvis et andet dansk barn bliver alvorligt syg.
- Jeg vil tro, at det vil være meget svært for nogen administration at fortælle et andet dødssygt barn, at ”for dig gælder der nogle andre regler – det er rigtigt, vi hjalp din landsmand, men dig hjælper vi ikke”.
Claus Juul bakkes op af seniorforsker på Institut for Menneskerettigheder, Peter Vedel Kessing.
Han fortæller til Politiken, at hjemsendelsen af drengen skaber en præcedens, "som betyder, at de øvrige danske børn med helbredsproblemer i lejren bør have samme chance – for at sikre, at alle børnene behandles lige".
Familien sidder fortsat i lejrenSagen om den evakuerede teenager rejser stadig flere spørgsmål.
Blandt andet hvad der skal ske med den 13-åriges mor og søskende, der stadig sidder tilbage i Al-Hol-lejren.
Faren menes at være død.
DR's mellemøstkorrespondent Michael S.
Lund har mødt drengens mor, der bor i et telt med den 13-åriges søskende.
Hun bekræfter over for DR, at hun har givet de danske myndigheder lov til at hjælpe hendes søn tilbage til Danmark uden hende.
- Men moren ønsker også selv at kunne forlade flygtningelejren og vende tilbage til Danmark med sine andre børn, fortæller Michael S.
Lund.
Om hun rent faktisk får lov til det, er svært at vurdere, mener Claus Juul fra Amnesty International.
I princippet får drengen såkaldt "ret til familieliv" i det øjeblik, han lander på dansk jord og er under dansk myndighed, fortæller han.
- Så der kan komme en situation, hvor man må sige, at moren og hans søskende skal komme til Danmark, for det er det eneste sted, han kan have familieliv med dem, så de kan blive familiesammenført.
Forholdene i Al-hol-lejren er blevet kritiseret igen og igen.
Der er ikke rindende vand og ordentlige sanitære forhold.
Mange er syge i lejren, fortæller DR's mellemøstkorrespondent Michael S.
Lund.
Omvendt kan der være andre hensyn, der vejer højere - for eksempel et sikkerhedshensyn.
- Hvis der er begrundet mistanke om, at forældrene har deltaget aktivt i kamphandlinger og menneskerettighedskrænkelser for IS, så støder retten til familieliv selvfølgelig sammen med behovet for at få retsforfulgt forældrene, forklarer Claus Juul.
Læs også:Mellemøstkorrespondent: 'Det tog halvanden time og så var dansk dreng ude af Syrien'Fungerende udenrigsminister Anders Samuelsen har ikke udtalt sig om den konkrete sag, men har tilbage i marts forklaret, at hjemtagelse af børn af humanitære årsager - og eventuelt deres mødre - kun kan komme på tale, hvis det vurderes at være forsvarligt ud fra et hensyn til dansk sikkerhed.
- Det kan således ikke udelukkes, at for eksempel en mor må tage stilling til, om hun vil lade sine børn hjemtage af humanitære årsager, selv om hun ikke selv på grund af sikkerhedsvurderingen af hende vil få den mulighed, forklarede han dengang.
FN opfordrer til at tage ansvarDet er ikke kun Danmark, der i disse måneder, diskuterer, om - og i så fald hvornår - der skal gribes ind over for de børn af IS-krigere, der sidder fanget i IS-flygtningelejrene i Syrien.
Adskillige andre lande har den seneste tid hentet børn ud af lejrene - senest har Australien reddet otte australske børn ud, hvis forældre alle er døde.
Ifølge FN er 55.
000 krigere og deres familier lige nu tilbageholdt i Syrien og Irak, skriver Nyhedsbureauet Reuters.
Samtidig lyder det fra FN's højkommissær for menneskerettigheder, Michelle Bachelet, at landene hver især må tage ansvar for deres statsborgere og lade krigernes familier blive sendt hjem, hvis ikke de skal retsforfølges.
DR's mellemøstkorrespndent Michael S.
Lund var til stede, da den danske delegation hentede den 13-årige i en ambulance.
FacebookTwitterKopier linkEmner:Anders Samuelsen (politiker)|Michelle Bachelet (politiker)|Islamisk Stat|Syrien|Flygtninge og asylansøgere




https://www.dr.dk/nyheder/politik/roede-partier-vil-hente-danske-boern-hjem-fra-flygtningelejre-blaa-partier-afviser

PolitikRøde partier vil hente danske børn hjem fra flygtningelejre - blå partier afviserSocialdemokratiet ser dilemmaer i at hjemhente danske børn fra lejre i Syrien.
Ifølge DR Nyheders oplysninger er der over 25 danske kvinder og børn i lejrene i Syrien.
Af Thomas Klose Jensen24.
juni 2019 kl.
15.
48Bemærk: artiklen er mere end 30 dage gammelLæs opDe danske myndigheder har for første gang officielt hjulpet en dansk statsborger ud af den ene af to syriske flygtningelejre for støtter af Islamisk Stat (IS).
Men står det til politikerne på Christiansborg, så bør sagen ikke være en åbning for, at samtlige danske børn af tidligere eller nuværende IS-støtter skal vende snuden mod Danmark.
- Det må bygge på en individuel vurdering.
Den dreng, som nu får hjælp, er lammet, og det er meget begrænset, hvor stor en sikkerhedsrisiko han kan udgøre.
Derfor synes jeg, at det er okay, at han får hjælp, men jeg er ikke tilhænger af, at vi henter alle børnene, og slet ikke, hvis forældrene skal følge med, siger Konservatives udenrigsordfører Naser Khader.
© ScanpixFlygtningelejrene i SyrienAl-Hol og Al-Roj er to store flygtningelejre for IS-støtter i Syrien.
Her bliver kvinder og børn tilbageholdt.
Forholdene i lejrene bliver af Det Syriske Observatorium for Menneskerettigheder beskrevet som farlige, og organisationen vurderer, at mindst 271 personer er døde i lejrene.
Han understreger desuden, at hvis børnene skal hjælpes til Danmark, skal deres forældre først give samtykke til, at de kan rejse uden dem.
DF: De skal hjælpes i nærområdetHos Dansk Folkeparti mener man heller ikke, at sagen giver anledning til, at de danske myndigheder aktivt bør hjælpe flere børn med komme til Danmark.
Allerhelst så gruppeformand Peter Skaarup, at børnene blev hjulpet i det nærområde, som de allerede befinder sig i.
- I yderste konsekvens skal det kun ske, hvis man kan fjerne dem fra de familier, som har bragt dem i den her vanvittige situation, at de er blevet taget med ned til en borgerkrig, og man har kæmpet på Islamisk Stats side, siger han.
I sagen om den sårede 13-årige danske statsborger har moderen givet tilladelse til, at han kan rejse til Danmark uden hende og de øvrige søskende.
R: Det nytter jo ikke nogetSocialdemokratiets formand, Mette Frederiksen, forhandler i disse dage om at danne regering og blive Danmarks nye statsminister.
Blandt de partier, som skal give hende flertal, er der stor enighed om, at børn med dansk statsborgerskab skal tilbage på dansk jord.
Spørgsmålet er dog ikke på bordet i regeringsforhandlingerne.
SF-formand Pia Olsen Dyhr forklarede efter søndagens regeringsforhandlinger, at danske statsborgere "hører hjemme i Danmark", og Enhedslistens politiske ordfører, Pernille Skipper, gjorde det klart, at "det er vores forpligtelse at passe på vores egne børn".
Hos De Radikale så udenrigsordfører Martin Lidegaard også gerne, at Danmark tog hånd om børnene.
- Hvis de er sammen med deres mødre, så synes jeg, at de også skal hjem.
De skal for en domstol, for de har begået noget ulovligt.
Men det nytter jo ikke noget, at de her børn sidder fanget som gidsler, for det kommer jo frygteligt tilbage - både for dem og for os, hvis de bliver radikaliseret.
Det er jo danske børn, og derfor skal de også hjælpes, siger han.
Mette Frederiksen udtalte efter gårsdagens forhandlinger, at det var godt, at den sårede danske dreng havde fået hjælp, men forholdte sig ikke til, hvorvidt andre danske børn også skulle hjælpes.
.
.
.
det nytter jo ikke noget, at de her børn sidder fanget som gidsler, for det kommer jo frygteligt tilbage - både for dem og for os, hvis de bliver radikaliseret.
Det er jo danske børn, og derfor skal de også hjælpes.
Martin Lidegaard, udenrigsordfører for De RadikalePå Folkemødet udtalte hun sig desuden afvisende over for at hjemtage danske statsborgere, der har kæmpet for Islamisk Stat.
- Jeg må sige, at jeg synes, at det er lige frisk nok, at når en dansk statsborger med udenlandsk baggrund måske rejser ned og kæmper imod Danmark, imod demokrati og frihed for et såkaldt kalifat, og når det så går i vasken, siger man til os andre: Nu må I lige hente mig hjem.
Det er jo børnene, vi taler om?
- Jo, jo, men der er jo nogle af dem, der har en mor dernede også.
Og det er jo ikke sikkert, at hun synes, at børnene skal rejse til Danmark, hvis ikke hun skal med.
Så jeg synes, der er nogle dilemmaer her, sagde Mette Frederiksen.
Nye Borgerlige: Placer dem i plejefamilierFolketingets nyeste parti, Nye Borgerlige, giver en lille åbning for, at mindreårige danske statsborgere kan komme til Danmark.
For det første kræver det, at børnene faktisk har dansk statsborgerskab og ikke blot opholdstilladelse eller anden form for dansk baggrund.
Og dernæst skal de sikkerhedsgodkendes af Politiets Efterretningstjeneste.
- En teenager på 17 år, som har været afsted med sine forældre, kunne i princippet godt have været engageret som IS-kriger, og det synes jeg er væsentligt at få fastlagt, forklarede formand Pernille Vermund til DR Nyheder for godt to uger siden.
- Hvis de to første kriterier er opfyldt, og de skal tilbage, så skal de ind i en dansk plejefamilie, hvor risikoen for, at de bliver radikaliseret, når de kommer tilbage, er minimal, sagde Pernille Vermund.
DR's mellemøstkorrespondent Michael S.
Lund var til stede, da den danske delegation hentede den 13-årige i en ambulance.
FacebookTwitterKopier linkEmner:Martin Lidegaard (politiker)|Mette Frederiksen (politiker)|Socialdemokraterne|Tro, etik og filosofi|Syrien




https://www.dr.dk/nyheder/regionale/trekanten/majs-kulde-goer-laderne-fulde-afgroeder-staar-utrolig-flot-efter-sloejt

TrekantområdetMajs kulde gør laderne fulde: Afgrøder står utrolig flot efter sløjt 2018Landmændene har grund til optimisme med udsigten til en flot høst.
Jørgen Pedersen fra Grindsted står i afgrøder til stort set op over begge ører i år.
Af Rasmus Poulsen Larsen og Rasmus Dyrberg Hansen24.
juni 2019 kl.
15.
42Bemærk: artiklen er mere end 30 dage gammelLæs opLandmand Jørgen Pedersen fra Grindsted er afhængig af sit korn og sine kartofler, for at hans forretning kan løbe rundt.
Sidste års ekstremt varme sommer ødelagde store dele af høsten for ham, men i år er billedet vendt.
- Det har egentlig været perfekt.
Vi er kommet rigtig godt fra start, og vores afgrøder står supergodt.
Og jeg mener faktisk perfekt.
Det er sjældne år, hvor vores korn står så godt.
Der er udsigt til en god avl, siger Jørgen Pedersen.
Det er som nat og dag i forhold til sidste år.
Det er det diametralt modsatte billede.
Troels Toft, sektordirektør for plantesektoren hos landbrugets videnscenter, Seges.
Sidste år arbejdede Jørgen Pedersen i døgndrift på at sikre, at der overhovedet var noget som helst, der kunne høstes.
Men den milde vinter, kombineret med rigeligt med regn og sol indtil videre denne sommer, har sørget for et helt andet billede i år.
- Det er en fornøjelse i år, og det er heller ikke nær så stressende.
Det kan ikke nå at gå så galt i år, som det gik sidste år, næsten uanset hvad der sker, siger Jørgen Pedersen.
Flot høst gælder hele landetLandmanden fra Grindsted står ikke alene med sin oplevelse.
Det fortæller Henrik Mulvad Madsen, planteavlskonsulent ved Kolding Herreds Landbrugsforening.
- Der er et gammelt ordsprog, der hedder ’majs kulde gør laderne fulde’, og det er det, vi ser afspejle sig i afgrøderne.
Det har været lige, som det skal være.
Det står utrolig flot, og det står faktisk så godt, at forventningen til den store avl presser priserne lidt ned i forhold til sidste år, siger han.
Mens 2017 var et godt år for landbruget, var 2018 straks værre.
Billedet her er fra Brunbjerggaarden i Gilleleje i 2018.
Billedet gør sig gældende over hele landet, siger Troels Toft, der er sektordirektør for plantesektoren hos landbrugets videnscenter, Seges.
Han glæder sig over udsigten til en god høst oven på sidste års problemer for landbruget.
- Jeg er lige kørt fra Sydfyn til Struer, og hele vejen har jeg mødt rigtig, rigtig flotte afgrøder.
Det er sjældent, at det er så ensartet, tværs over Jylland og Fyn på samme tid, siger han.
- Det er som nat og dag i forhold til sidste år.
Det er det diametralt modsatte billede, siger Troels Toft.
Sover først roligt i augustNu håber Troels Toft på uger med rigeligt med sol og varme, for det vil være rigtig godt for stivelsen i kornet, siger han.
I Grindsted vil landmand Jørgen Pedersen også gerne have masser af sol, men der skal også helst falde lidt vand.
En tørkeramt majsmark ved Ålbæk den 24.
juli i 2018.
Han tør nemlig ikke med 100 procents sikkerhed kalde høsten for en succes endnu.
- Den er først rigtig hjemme 14 dage før høst.
Hvis der nu er tørvejr fra nu af og til høst, og vi ikke vandede, så ville det få skader.
Så vi skal hen til august, før vi kan sove roligt og sige, at nu kan der ikke gå noget nævneværdigt galt, siger Jørgen Pedersen.
FacebookTwitterKopier linkEmner:Landbrug|SEGES|Grindsted|Planteavl|Fyn




https://www.dr.dk/sporten/tennis/wozniacki-indleder-titelforsvar-med-sejr

TennisWozniacki indleder titelforsvar med sejrCaroline Wozniacki slog Kirsten Flipkens, da danskeren mandag spillede sin første kamp i Eastbourne.
Wozniacki vandt turneringen sidste år.
24.
juni 2019 kl.
19.
30Bemærk: artiklen er mere end 30 dage gammelLæs opCaroline Wozniacki kom godt fra land, da hun mandag indledte sit titelforsvar i WTA-turneringen i Eastbourne.
På det engelske græs vandt den 11.
-seedede dansker i to sæt over belgiske Kirsten Flipkens med cifrene 6-3, 6-4 efter en kamp, hvor Wozniacki både viste gode og mindre gode sider af sit spil frem.
Det er danskerens første sejr siden 6.
april.
Dermed er Wozniacki, der ligger nummer 14 på verdensranglisten, klar til anden runde, hvor tyske Andrea Petkovic, verdensranglistens nummer 71, venter.
Wozniacki kom flyvende fra start mandag og vandt kampens første tre partier ved blandt andet at bryde belgierens udlæg til 2-0.
Men så forsvandt noget af det fokus og koncentration, hun havde lagt for dagen med, og Flipkens var tilbage i kampen, da hun brød Wozniackis serv til 2-3.
De efterfølgende tre partier blev tabt af den servende spiller, og det regnskab kom Wozniacki ud af med plus på kontoen ved stillingen 5-3.
Det efterfølgende parti vandt Wozniacki rent, og så kom første sæt overbevisende i hus.
God start i andet sætHun startede andet sæt i lige så overlegen stil ved at bryde Flipkens' serv både første og anden gang, belgieren lagde ud, og så var kursen mod sejr sat.
Generelt var det tydeligt, at Wozniacki var niveauer over sin modstander.
Danskerens største modstander virkede til at være sig selv og sin til tider manglende skarphed.
Den forsvandt ligesom i første sæt i en periode, og så fik Flipkens reduceret til 3-4.
Men så gentog historien fra det indledende sæt sig igen.
Wozniacki fik hanket op i sig selv - blandt andet efter en peptalk fra sin far - og så kom sejren med hiv og sving i hus.
/ritzau/FacebookTwitterKopier linkEmner:Caroline Wozniacki (tennisspiller)|Tennis




https://www.dr.dk/nyheder/udland/tyske-kampfly-styrtet-ned-efter-sammenstod-i-luften

UdlandTyske kampfly styrtet ned efter sammenstød i luftenEn pilot er fundet i live, mens den anden er død, oplyser tysk politi.
To Eurofighter kampfly fra det tyske luftvåben er mandag stødt sammen i luften over det nordøstlige Tyskland.
(Arkivfoto) 24.
juni 2019 kl.
17.
39Bemærk: artiklen er mere end 30 dage gammelLæs opTo kampfly er styrtet ned i den nordøstlige delstat Mecklenburg-Vorpommern i Tyskland, oplyser indenrigsministeriet i delstaten.
Flyene stødte ind i hinanden i luften omkring klokken 14, og ifølge ministeriet lykkedes det piloterne at bruge deres katapultsæder til at skyde sig ud af flyene.
Men tysk politi oplyser til tv-stationen n-tv, at en af piloterne er død.
Redningsmandskab har fundet den ene af piloterne i live.
Han hang i sin faldskærm fra en trækrone, skriver Reuters.
Der er ikke umiddelbart nogen melding om den fundne pilots tilstand.
Det er heller ikke oplyst, om andre er kommet til skade ved det dobbelte flystyrt.
Ifølge en talsmand for ministeriet er begge fly styrtet ned i eller nær et skovområde.
To faldskærme dalede mod jordenFlyene tilhører det tyske luftvåben.
De styrtede ned omkring luftbasen Laage, som ligger cirka 30 kilometer sydøst for havnebyen Rostock.
Det skriver luftvåbnet ifølge Reuters på Twitter.
- Sammen med en tredje Eurofighter fløj de på en Air Combat Mission, skriver luftvåbnet.
- Piloten i den tredje Eurofighter så kollisionen og rapporterede, at to faldskærme dalede mod jorden.
Borgmesteren i en nærliggende by oplyser, at flystyrtene har udløst en mindre skovbrand, som er under kontrol nu.
/ritzau/FacebookTwitterKopier linkEmner:Tyskland|Ulykker|Luftvåben|Økonomi- og indenrigsministeriet|Twitter




https://www.dr.dk/nyheder/regionale/oestjylland/kjeld-er-doev-og-faar-ofte-ingen-tolk-paa-sygehuset-det-kan-simpelthen

ØstjyllandKjeld er døv og får ofte ingen tolk på sygehuset: 'Det kan simpelthen ikke passe'Døve får ofte ikke den tolkehjælp, de har ret til, mener landsforbund.
76-årige Kjeld Braae er døv og går til undersøgelser for hjerteproblemer og mistanke om prostatakræft.
Men tolkeproblemerne fylder mest.
(© PRIVATFOTO)Af Emma Lichscheidt24.
juni 2019 kl.
12.
30Bemærk: artiklen er mere end 30 dage gammelLæs opForestil dig, at du skal indlægges på sygehuset, men lægen taler ikke dit sprog, og der er ingen tolk til at oversætte.
Det er ofte den virkelighed, døve møder.
Døve har ellers ret til en tegnsprogstolk, der kan oversætte, hvad lægen fortæller, når der er behov for det.
Men for Lisa Braae har det været en kamp at få en tolk til sin 76-årige døve far, når han har skullet til samtale eller undersøgelse på Aarhus Universitetshospital.
- Det kan simpelthen ikke passe; det er det rene vilde vesten, når der skal bestilles tolk.
Det er rod, siger hun.
Faren, Kjeld Braae, er tilknyttet flere afdelinger, dels med hjerteproblemer og en mistanke om prostatakræft.
Tolkehjælp til døveDu har ret til en tolk, hvis du er døv og skal på sygehuset, så du kan forstå, hvad lægen siger.
Lægen vurderer, om tolken er nødvendig.
Du har også som døv ret til tolkebistand i forbindelse med behandling af dit barn, såfremt lægen vurderer, det er nødvendigt.
Der opkræves ikke gebyr af patienten for tolkningen.
Kilde: Region MidtjyllandSundhedspersonale skal tilkalde tolk efter skønLisa Braae har oplevet, at det både har været svært at få lov til at få en tolk, eller også har den tolk, der er blevet bestilt, aflyst i sidste øjeblik.
Og så er farens ellers vigtige undersøgelser blevet udsat.
- Det er useriøst, og det kan være direkte skadeligt for min fars sundhed.
Selvom han er i gang med at få afklaret ting omkring en hjerteklapoperation, og der også er mistanke om prostatakræft, er det problemerne med tegnsprogstolkene, der gør, at han ikke kan sove om natten, slår hun fast.
Det er sundhedspersonalet, der skal tilkalde tolken, når de skønner, der er behov for det.
Men selvom de har vurderet, at der var behov, har Lisa Braae oplevet selv at måtte oversætte.
En løsning, hun ikke bryder sig om, selvom den kan lyde nærliggende.
- Der er øget risiko for, at kommunikationen ikke er klar, fordi vi også er berørte af situationen og kan have svært ved at forstå, hvad lægen siger.
Derudover ville det også være rart, hvis man ligesom alle andre i det danske land kunne få lov til at være der for sin far som datter og ikke kommunikationsformidler.
Danske Døves Landsforbund: Et svigt af de døveIfølge både Danske Døves Landsforbund og CFD, der er landets største leverandør af tilbud til døve, er der ofte problemer med at sikre tolke på landets hospitaler.
I Danske Døves Landsforbund hører man ugentligt om problemerne.
Og det stiller de døve i en udsat position, mener formand Lars Knudsen.
- Det gør, at de døve står i en usikker situation, og de ender med måske bare at ligge nærmest lammede i en seng uden at vide, hvad der sker rundt om dem.
Det er et svigt af de døve, siger han.
- Det kan også være døve forældre til et hørende barn, der er sket noget med, og så vil forældrene selvfølgelig gerne have en tolk med, så de kan forstå, hvad der foregår, men det får de afslag på, fordi personalet siger, at de sagtens kan kommunikere med barnet.
Lars Knudsen mener, at problemerne opstår enten af hensyn til afdelingernes økonomi eller ren og skær uvidenhed fra personalets side.
Det er nemlig sygehuset, der skal betale for udgifterne til tolkehjælpen.
Her fortæller Lisa Braae om problemerneHan mener derfor, at man er nødt til at lave en central myndighed, der kan tage sig af at bestille og afregne med tegnsprogstolkene.
- Det vil gøre hospitalerne og borgerne mere trygge i at vide, at hvis der kommer en døv borger på hospitalet, skal de bare kontakte den centrale myndighed, der så sørger for at bevilge og skaffe en tolk.
Sygeplejefaglig direktør: Det er beklageligtIfølge den sygeplejefaglige direktør på Aarhus Universitetshospital, Inge Pia Christensen, er der tale om en beklagelig situation.
Hun afviser, at problemerne med at skaffe tolke til Lisa Braaes far er sket på grund af uvidenhed eller hensyn til sygehusets afdeling.
- Jeg kan se, at afdelingerne har booket døvetolkningen i rigtig god tid og været meget omhyggelige med at booke i god tid, og så har firmaet meldt afbud to gange.
Det er beklageligt, og jeg synes, det er uansvarligt af firmaet, siger hun.
Hun fortæller, at afdelingerne er fuldstændig klar over, hvornår der skal tilkaldes en tolk.
- Hvis der er tale om en informationssamtale om en behandling eller en indlæggelsessamtale, vil man altid lave en lægeordinering på en tolkning.
Kommer man her hver tredje uge og skal have svar på en blodprøve, kan det være, man spørger, om det er noget, man kan skrive om, eller om patienten kan have en pårørende med, der kan oversætte, siger hun.
Men er det patientens eller de pårørendes ansvar?
- Nej, men så mange tolke er der heller ikke, og skal man bruge dem til det vigtigste, er det noget, vi beslutter i samarbejde med patienten.
Men vi ved godt, hvornår vi skal bestille tolke, siger hun.
(.
.
.
) og så vil jeg gøre opmærksom på over for alle afdelinger og alle ledelser, at vi har en retningslinje for tolkning, og den ligger fuldt tilgængelig hos alle afdelinger på alle pc’er.
Inge Pia Christensen, sygeplejefaglig direktør, AUHSætter undersøgelse i gangInge Pia Christensen mener heller ikke, der er brug for at etablere en central myndighed, der skal tage sig af at skaffe tolke.
- Jeg synes, vi skal overlade det til dem, der ved, hvad der skal tolkes om.
Hun fortæller, at hun ikke har hørt om problemet før, men at kritikken dog alligevel giver anledning til, at der skal gøres noget.
- Jeg vil undersøge, om der har været andre problemer med det firma, vi har en samarbejdsaftale med.
Den undersøgelse sætter vi i gang lige nu, og så vil jeg gøre opmærksom på over for alle afdelinger og alle ledelser, at vi har en retningslinje for tolkning, og den ligger fuldt tilgængelig hos alle afdelinger på alle pc’er.
Selvom personalet nu får en påmindelse om, hvordan og hvornår man skal bestille døvetolkning, har Lisa Braae og hendes døve far nu besluttet selv at betale for tolkehjælpen fremadrettet.
- For min far er ganske enkelt ikke tryg ved det, Aarhus Universitetshospital foretager sig, siger hun.
Der er cirka 4.
000 døve i Danmark, der er tegnsprogstalende.
FacebookTwitterKopier linkEmner:Sygdomme og lidelser|Aarhus Universitetshospital|Danske Døves Landsforbund|Hospitaler|Erhverv




https://www.dr.dk/nyheder/udland/mexico-saelger-narkobaroners-luksusvillaer-paa-auktion

UdlandMexico: Sælger narkobaroners luksusvillaer på auktionEnorme ejendomme, nogen med flugttunnel, har været under hammeren.
En kvinde byder på en auktion over beslaglagte effekter fra mexicanske narkobaroner.
Pengene, der kommer ind, skal gå til fattige områder.
Af Sarah Munk Jørgensen (video)24.
juni 2019 kl.
18.
11Bemærk: artiklen er mere end 30 dage gammelLæs opDen mexicanske regering har indsamlet lige knap 20 millioner danske kroner ved at sætte narkobaroners tidligere luksusvillaer på auktion.
Alle ejendomme er blevet beslaglagt af regeringen.
I alt kunne der bydes på 27 grunde inklusive såkaldte safe houses, der fungerer som et sikkert opholdssted for narkobaronerne selv.
Andre af de enorme ejendomme var udstyret med pools og tunneler, der formentlig var tiltænkt som flugtvej eller til smugling af narkotika.
Da auktionen var slut var kun ni af ejendommene solgt.
Indtjeningen løb derfor kun op på knap en tredjedel af de knap 60 millioner danske kroner, som den mexicanske regering havde håbet på at få ind, hvis alle ejendomme blev solgt.
Ejendomme med dunkel fortidEn af de ejendomme, der var til salg på auktionen, har tidligere tilhørt lederen af narkokartellet Beltran Layva.
Lejlighedens daværende ejer, Arturo ”El Barbas” Beltran, blev tilbage i 2009 dræbt i lejligheden, som det ikke lykkedes at sælge på auktionen.
Det lykkedes heller ikke at sælge auktionens dyreste ejendom, ”Los Tres Garcia”.
Der er tale om en enorm villa i staten Mexico til en værdi på omkring ti millioner danske kroner.
Ejendommens tidligere ejer er i familie med Edgar Valdez Villareal, der går under aliasset ”La Barbie”, en narkobaron og lejemorder, der lige nu sidder fængslet i USA.
Der var dog købere til et feriehus i Cancun i det sydøstlige Mexico, der tidligere var ejet at lederen af Golf-kartellet samt et hus, der kan kobles sammen med Arellano Felix og hans bande i Rosaroto nær den amerikanske grænse.
Auktionspenge skal gå til fattige områderDen mexicanske præsident, Andres Manuel Lopez Obrador, har ifølge det tyske medie Deutsche Welle, der fokuserer på internationale nyheder, udtalt, at alt udbytte fra auktionen vil gå til fattige områder og ofre for narkovold i den sydlige stat Guerrerro.
- Det vil hjælpe de, der har brug for støtte, da de lider under fattigdom og marginalisering, sagde landets præsident forud for auktionen.
Efter han kom til magten i december sidste år, forpligtede den venstreorienterede leder sig til at tackle vold og korruption i landet.
En af hans første handlinger som præsident var at indføre en stram økonomisk politik.
Han valgte også at sælge præsidentflyet samt flere af regeringens køretøjer.
De mexicanske myndigheder planlægger at arrangere flere auktioner i de kommende måneder for at omfordele de mange penge, der er blevet tjent under kriminelle forhold, til fattige områder.
I maj måned blev der også afholdt en auktion.
Her tjente regeringen knap 10 millioner kroner ved blandt andet at sælge tidligere narkobaroners dyre biler, som en Porsche og en Lamborghini.
Pengene herfra gik til dårlig stillede områder i Oaxaca i det sydlige Mexico.
Tidligere har de mexicanske myndigheder holdt auktioner over beslaglagte køretøjer.
Her en Lamborghini Murcielago 2007  Og her en Chevrolet Corvette Stingray, årgang 2015.
 Flere dyre biler, der har tilhørt kriminelle, på auktion.
 Også en Ford Shelby F 150 er blevet konfiskeret .
.
.
 Og en Ford Mustang 1965 .
.
.
 Og en Folkevogn fra 1951.
1 / 6Tidligere har de mexicanske myndigheder holdt auktioner over beslaglagte køretøjer.
Her en Lamborghini Murcielago 2007 1 / 6Og her en Chevrolet Corvette Stingray, årgang 2015.
2 / 6Flere dyre biler, der har tilhørt kriminelle, på auktion.
3 / 6Også en Ford Shelby F 150 er blevet konfiskeret .
.
.
4 / 6Og en Ford Mustang 1965 .
.
.
5 / 6Og en Folkevogn fra 1951.
6 / 6FacebookTwitterKopier linkEmner:Mexico|Auktionshuse|Kriminalitet|Andrés Manuel López Obrador (politiker)|Lamborghini




https://www.dr.dk/nyheder/udland/vraget-eu-spidskandidat-saetter-haardt-mod-haardt-mod-macron-og-co-men-danske

Kamp om EU-topposterSe temaUdlandVraget EU-spidskandidat sætter hårdt mod hårdt mod Macron og co.
: Men danske parlamentarikere afviserKampen om EU's topposter fortsætter, efter EU-topmødet i sidste uge endte uden resultat.
Tyske Manfred Weber (th) er spidskandidat til kommissionsformandsposten for den kristenkonservative EPP-gruppe.
Han kæmper videre for at blive udpeget.
Her ses han sammen med sine to modkandidater, Margrethe Vestager (R) og Frans Timmermans.
Af Per Bang Thomsen24.
juni 2019 kl.
15.
30Bemærk: artiklen er mere end 30 dage gammelLæs opDe nyvalgte europaparlamentarikere bør holde fast i, at de kun vil blåstemple en ny formand for Europa-Kommissionen, hvis han eller hun er en af deres egne.
Det er meldingen fra den tyske europaparlamentariker Manfred Weber, der er spidskandidat til den magtfulde post for Europas kristenkonservative partifamilie, efter sidste uges topmøde mellem EU’s 28 stats- og regeringschefer.
Hvad er EU-Kommissionens rolle?
EU-Kommissionen er EU's politisk uafhængige udøvende organ.
Kommissionen består af 28 medlemmer, herunder formanden og næstformændene, og den sidder fem år ad gangen.
Den kan foreslå ny lovgivning, den styrer EU’s politikker og fordeler EU-finansieringen, den håndhæver EU-retten og den repræsenterer EU internationalt i flere forskellige henseender.
Hvis et land eller en virksomhed ikke overholder EU-lovgivningen, kan Kommissionen komme med henstillinger, trække dem i retten og i sidste ende få EU-Domstolen til at idømme et land eller en virksomhed bøder.
Her var der hverken tilstrækkelig opbakning til Manfred Weber eller de to andre spidskandidater til formandsposten – den socialdemokratiske Frans Timmermans fra Holland og den liberale Margrethe Vestager (R).
Derfor har EU’s stats- og regeringschefer besluttet at vaske tavlen ren og gå på jagt efter helt nye navne.
Men det advarer Manfred Weber imod.
- Det vil være et enormt tilbageslag, hvis beslutningerne i EU nu igen bliver taget i diplomaternes baglokaler, sagde han søndag til den tyske avis Welt am Sonntag.
Læs også:Løkke efter EU-topmøde: Der kan meget vel komme nye kandidater i spilFrygter hemmelige beslutningerDet er formelt set EU’s stats- og regeringschefer, der skal indstille en kandidat til posten som kommissionsformand.
Herefter skal et flertal af europaparlamentarikerne så sige god for kandidaten, før han eller hun kan indtage formandskontoret.
Flere af de europæiske partifamilier og europaparlamentarikere har dog været frustrerede over, at stats- og regeringscheferne igennem tiden har fundet kandidaterne i lukkede forhandlingslokaler, uden at andre har kunnet følge med i udvælgelsesprocessen.
Hvad er en europæisk partifamilie?
I Europa findes der en række europæiske politiske partier, der samler ligesindede partier på kryds og tværs af landegrænserne.
De Konservative sidder i Det Europæiske Folkeparti (EPP), socialdemokraterne sidder i De Europæiske Socialdemokrater, mens de liberale er samlet i partiet Alde.
Partierne har politiske grupper, der samler politikerne i Europa-Parlamentet.
EPP’s gruppe hedder også EPP, og den er i dag parlamentets.
Socialdemokraternes gruppe hedder S&D, mens de liberales gruppe hedder Renew Europe.
Det er de politiske partier, der stiller med en spitzenkandidat til kommissionsformandsposten.
For at sikre mere gennemsigtighed og kontrol med udvælgelsesprocessen har en række af de europæiske partifamilier derfor indført den såkaldte spitzenkandidat-proces, hvor de hver især stiller med en spidskandidat til posten.
Det er den proces, som Manfred Weber, Frans Timmermans og Margrethe Vestager er født af.
Og sidste år vedtog det aftrædende Europa-Parlament, at man kun ville stemme for en ny kommissionsformand, som har været en spidskandidat.
Den beslutning er de nyvalgte europaparlamentarikere dog ikke bundet af.
Men de bør fortsat følge den, selvom stats- og regeringscheferne nu har valgt at kigge andre steder hen, mener Manfred Weber.
Ellers frygter han, at det vil skade den folkelige opbakning til EU, hvis udvælgelsen igen sker i det skjulte.
- Nu afhænger det af europaparlamentarikerne.
Den fransk præsident, Emmanuel Macron, mener, at spitzenkandidat-processen nu er afviklet.
Men det mener den tyske kansler, Angela Merkel, ikke.
V afviser Weber-opfordringStats- og regeringscheferne skal efter planen finde en kandidat på det ekstraordinære EU-topmøde nu på søndag.
Herefter skal Europa-Parlamentet stemme om kandidaten 2.
juli, når de mødes i Strasbourg for første gang efter EP-valget.
Det er ingen hemmelighed, at en stor del af stats- og regeringscheferne, herunder Frankrigs præsident, Emmanuel Macron, samt fungerende statsminister Lars Løkke Rasmussen (V), ikke er vilde med processen.
- Det er at vende traktaten på hovedet, hvis parlamentet både skal nominere og godkende kandidaterne, lød det i sidste måned fra statsministeren.
Og den holdning deles af partiets gruppeformand i Europa-Parlamentet, Morten Løkkegaard.
- I Venstre har vi på intet tidspunkt været tilhængere af spitzenkandidat-processen.
Derfor vil vi selvfølgelig ikke bruge det som et kriterium til at stemme, siger han.
Her kan du se, hvorfor kommissionsformanden er så vigtig i EU-systemet.
En lignende melding kommer fra De Radikale gruppeformand, Morten Helveg Petersen.
- Jeg kan grundlæggende godt lide princippet, at der kommer gennemsigtighed i forhold til valget af kommissionsformanden, så stats- og regeringscheferne ikke kan sætte sig i et baglokale og blive enige.
Men noget tyder på, at spitzenkandidat-processen ikke er den rigtige, siger han.
Det forudsætter ifølge Morten Helveg Petersen, at der opstår en større europæisk offentlighed, så der kommer mere opmærksomhed på de forskellige kandidater.
Derudover kræver det ifølge den radikale politiker, at der bliver indført transnationale lister, så man kan stemme på kandidater i andre lande.
Han tilføjer dog, at han fortsat håber på Margrethe Vestager som kommissionsformand, selvom hun i første omgang blev vraget.
Der er nemlig ikke helt enighed blandt stats- og regeringscheferne om, hvorvidt spitzenkandidat-processen helt er lagt i graven eller ej.
- Vestager er helt entydigt vores præference, siger Morten Helveg Petersen.
”En smule desperat”Den socialdemokratiske europaparlamentariker Christel Schaldemose er heller ikke glad for spitzenkandidat-processen.
Stats- og regeringscheferne skal ifølge Lissabon-traktaten tage hensyn til resultatet af europaparlamentsvalget, når de indstiller en kandidat til posten.
Tanken bag processen er, at den partifamilie, der er blevet den største, også har førsteret på kommissionsformandsposten.
Men ifølge Christel Schaldemose er det et forsøg på at gøre EU-samarbejdet mere som en føderal stat med delstater og fælleregering, hvis man lader EP-valgresultatet styre valget af en kommissionsformand.
- Det minder meget om regeringsdannelsen i et land, og det er jeg imod, siger hun og understreger, at hun ikke vil lade sig binde af Manfred Webers opfordring.
- Det virker en smule desperat, tilføjer Christel Schaldemose.
Heller ikke Enhedslistens Nikolaj Villumsen vil lade sig binde af processen.
- For mig er det først og fremmest et politisk spørgsmål, og jeg vil stille krav til den kommende formand, som han eller hun skal indfri, hvis jeg skal stemme for personen, siger han og understreger, at det ikke er retfærdigt, at den største politiske gruppe per automatik skal have formandsposten.
- De andre vælgere skal også repræsenteres.
Både Margrethe Vestager (R) og den hollandske socialdemokrat Frans Timmermans har været i spil til at blive ny formand for Europa-Kommissionen.
Respekt for Europa-ParlamentetDe Konservatives europaparlamentariker, Pernille Weiss, bakker derimod op om spidskandidaterne.
For hende er det ikke et spørgsmål om konkrete navne, men om, at stats- og regeringscheferne skal respektere Europa-Parlamentet som institution samt resultatet af europaparlamentsvalget, der er det eneste direkte valg i EU.
- Hele Europa-Parlamentet skal kunne se sig spejlet i sammensætningen af Europa-Kommissionen.
I EPP (den kristenkonservative gruppe, som har Manfred Weber som spidskandidat, red.
) mener vi, at der skal passes godt på processen og videreudvikle den, for designet er ikke optimalt endnu, siger hun.
- Men når Det Europæiske Råd (hvor stats- og regeringscheferne sidder, red.
) forsøger at køre os ned, fordi der er andre interesser på spil, får vi et dårligt samarbejdsklima.
Udover kommissionsformandsposten skal der også fordeles fire andre EU-topposter, herunder formanden for Det Europæiske Råd.
Her er de fem EU-topposter, der skal genbesættes i år.
Her er de fem EU-topposter, der skal genbesættes i år.
Forventningen er, at man på søndag vil præsentere en pakke af kandidater, som samlet set deler sol og vind lige mellem EU’s politiske familier.
Skulle det ende med, at Det Europæiske Råd, der er stats- og regeringschefernes klub i Europa-Parlamentet, ikke vil udnævne en spitzenkandidat fra den største gruppe til kommissionsformand, så skal de ifølge Pernille Weiss forpligte sig på at udvikle "en ordentlig og gensidigt anerkendt spitzenkandidat-proces".
- Det kan ikke passe, at processen kan underløbes af stats- og regeringscheferne hen over hovedet på vælgerne.
Det bliver vi simpelthen nødt til at gøre noget ved, siger hun.
FacebookTwitterKopier linkEmner:Christel Schaldemose (politiker)|Emmanuel Macron (politiker)|Venstre|Valg og folkeafstemninger|Frankrig




https://www.dr.dk/nyheder/regionale/syd/maaske-foerste-gang-vild-hvid-pelikan-set-i-danmark

Syd- og SønderjyllandMåske første gang: Vild, hvid pelikan set i Danmark Fuglen yngler normalt i det sydøstlige Europa og Tyrkiet.
Lørdag eftermiddag blev en hvid pelikan set i Filsø ved Varde.
 1 / 2Lørdag eftermiddag blev en hvid pelikan set i Filsø ved Varde.
1 / 22 / 2Af Marie De Fine Skibsted24.
juni 2019 kl.
10.
26Bemærk: artiklen er mere end 30 dage gammelLæs opDen måske første hvide, vilde pelikan er blevet spottet i Danmark.
Nærmere bestemt i weekenden ved Filsø i Varde Kommune.
For lørdag eftermiddag blev en hvid pelikan set i søen, og den var stadig at finde i søen i går morges.
Og det er en sjælden fugl i Danmark, siger leder af Blåvand Fuglestation Bent Jakobsen.
- Det er meget sjældent.
Der er set nogle enkelte tidligere, men dem har man regnet for undslupne fangenskabsfugle.
Der er derfor noget, der kan tyde på, at det her er den første vilde, hvide pelikan, som er blevet set i Danmark, siger han.
Fuglekiggere fra hele landet valfartede til Filsø for at få et glimt af den sjældne pelikan.
Ifølge Bent Jakobsen yngler den hvide pelikan i det sydøstlige Europa og Tyrkiet.
Det sjældne besøg fik derfor fuglekiggere fra hele landet til at valfarte til søen for at se fuglen.
- Det betød, at der kom rigtig mange fuglekiggere søndag til Filsø både fra København, Nordjylland og alle mulige steder.
Der var trængsel i fugletårnene ved søen, siger Bent Jakobsen.
Fuglen blev sidst set i Filsø i går morges klokken halv ni.
I går eftermiddags fik Blåvand Fuglestation en melding fra Vejlerne i Nordjylland om, at pelikanen var fløjet derop.
FacebookTwitterKopier linkEmner:Jylland|Fugle|Blåvand|Tyrkiet|Varde Kommune




https://www.dr.dk/mitliv/du-kan-ikke-taale-vaere-alene-her-er-30-af-de-mest-irriterende-fordomme-vi-moeder-som-par

Single eller satSe temaMit Liv'Du kan ikke tåle at være alene!
' Her er 30 af de mest irriterende fordomme, vi møder som parEr du nogensinde blevet stemplet som kærestekedelig?
Så er du ikke alene.
(© Grafik: Anne Vestergaard Olsen)Af Rikke Bjerge24.
juni 2019 kl.
11.
02Bemærk: artiklen er mere end 30 dage gammelLæs opHvorfor vil du aldrig med ud?
Du er så kærestekedelig.
Du spilder din ungdom.
Kan du ikke være alene?
Fortryder du ikke, at du kun har sex med din kæreste?
Det kan være svært at gøre noget rigtigt, hvis du er i et forhold.
Sådan lyder det fra en lang række af DR3's Instagram-følgere, der er blevet spurgt om, hvilke fordomme og reaktioner de møder på grund af deres parforhold.
10 år senere på DR3 Lige nu på DRTV kan du se DR3's fiktionsserie '10 år senere' med Anders Grau og Martin Høgsted.
Her følger vi parret Micki og Lars, der bliver hovedkulds forelsket, da de møder hinanden.
10 år senere er det blevet dagligdag med alt, hvad der hører til af irriterende kærestevaner, hverdagens trummerum, forskellige interesser og problemer med økonomien.
Næsten 2,8 millioner danskere er samboende eller gift, viser de nyeste tal fra Danmarks Statistik.
Derudover skal der så tælles alle de kærestepar med, der ikke bor sammen.
Hvis du tilhører gruppen, der er i et forhold, er der nok god chance for, at du højst sandsynligt på et eller andet tidspunkt bliver stemplet som 'kærestekedelig' af dine singlevenner, uanset hvor meget du ellers prøver at modbevise det.
Det har psykolog Charlotte Skeel en forklaring på.
- Noget bunder i jalousi.
'Du har en, det har jeg ikke'.
I vennegrupper vil man gerne ligne hinanden og følge hinanden, så hvis jeg ikke har en kæreste, skal du heller ikke have en kæreste.
Og det er da garanteret også kedeligere for vennerne at gå alene i byen, lyder det fra psykologen, der har 20 års erfaring med parhold.
Hun mener ikke, at kærestepar skal lade sig presse til at bryde tosomheden, hvis de hellere føler for at være sammen.
Slet ikke i starten af forholdet.
- Jeg synes, vi skal blive bedre til at stå ved, hvem vi er, for det er vi generelt ikke så gode til.
Vær ærlig og sig 'nu har jeg endelig fundet den her fantastiske kæreste, som jeg vil prioritere overalt', siger Charlotte Skeel og tilføjer:- Ingen kan sige noget negativt tilbage, hvis du siger 'jeg føler mig lykkelig og har det super fantastisk'.
Fordomme, jeg møder, når jeg er i et parforhold.
1At jeg nok er færdig med at gå i byen og har planer om baby.
Nej… og nej.
@alexarus_2'Du har en kæreste, husk det!
'Ja, jeg har en kæreste, men derfor kan jeg godt snakke med andre.
@Frejaj_3'Efter de første syv måneder har I kedelig sex.
'@sofielyng4'Er det ikke kedeligt at skulle være sammen med den samme resten af dit liv?
'@hyllestedet5At jeg ikke hviler i mig selv og derfor har brug for en kæreste for at blive anerkendt og få det bedre med mig selv.
Anonym6At jeg ikke nåede at finde mig selv, før jeg fandt en kæreste.
Og 'nu ved du ikke, hvem du er uden'.
@simonejantzen7'Hvorfor går du så meget i byen?
Har du ikke en kæreste?
'@donarammesropian8'Hvorfor har du ikke taget din partner med?
'Fordi I inviterede mig, og vi hænger ikke sammen.
@c.
strandby9Jeg bliver ofte spurgt om min kærestes planer, som om det er det mest naturlige, at jeg ved, hvad han laver hele tiden.
Anonym10'Der er jo heller ingen, der siger, det skal være jer to for altid.
'@amalie_kvist11At jeg ikke kan udtale mig om svære ting, for 'du har i det mindste en kæreste'.
@siriannellebye12Om jeg ikke fortryder, at jeg kun kommer til at have sex med en person.
Anonym13At folk siger, vi ikke kommer til at være sammen i mange år, fordi vi er unge.
Anonym14At nu må jeg da være lykkelig.
Det er jeg da også nogle gange, men som alle andre er det ikke hele tiden.
Anonym15At mine veninder sjældent ser mig.
Vi ser hinanden lige så meget som før, men kæresten bliver brugt som syndebuk for vores sociale liv.
@sofie_g_munktsgaard16'Skal I ikke snart have børn?
'@theaglitrup17'Hvad din kæreste ikke ved af, har han ikke ondt af.
Især i byen.
'Anonym18At jeg aldrig har tid, fordi jeg skal være sammen med min kæreste.
Selvfølgelig har jeg tid!
@kristianuth19At jeg ikke kan 'tåle' at være alene.
Anonym20'Du burde ikke have en kæreste.
Du skulle tage at nyde din ungdom.
'Det ene udelukker vel ikke det andet?
@aoleh21At man aldrig ved, hvem der er utro.
Når jeg lige har ytret, at jeg ved, min kæreste aldrig kunne finde på det.
Anonym22At mine veninder ikke vil fortælle mig om deres one night-stands, fordi de tror, jeg vil dømme dem.
Hvilket jeg slet ikke gør.
@idavirklund23'Du er kærestekedelig.
'Når jeg melder afbud til aftaler med mine veninder, uden de ved, hvad grunden er.
@celiariis24At jeg aldrig har været single og derfor må jeg ikke blande mig, når mine veninder snakker om at være single.
Anonym25At vi er en fasttømret enhed og ikke to individer, der træffer hver vores beslutninger.
@kapperbeck26At jeg ikke har forstand på at lave damer.
Hey, hvordan tror du, jeg fik en kæreste?
Anonym27At jeg er kedelig, fordi jeg hellere vil ligge på sofaen med min kæreste.
Men det ville jeg også som single, det var bare lidt ensomt i længden.
@mariameldgaard28'Det var dumt af dig at få en kæreste, før du skulle rejse.
Det er jo kedeligt at være bundet af en derhjemme.
'@elisabethloefting29At min kæreste er under tøflen, fordi vi er vegetarer.
Det var hans initiativ.
Anonym30'Nå, for søren.
.
.
det bliver spændende at se, om det holder, hva?
'Når jeg fortæller, at kæresten og jeg ikke har planer om at flytte sammen.
AnonymFacebookTwitterKopier linkEmner:DR3|Parforhold|Danmarks Statistik|Instagram|Seksualitet




https://www.dr.dk/nyheder/politik/live-tv-regeringsforhandlinger-fortsaetter






https://www.dr.dk/nyheder/udland/korrespondent-borgmestervalg-i-istanbul-er-et-markant-nederlag-erdogan

UdlandKorrespondent: Borgmestervalg i Istanbul er et markant nederlag for Erdogan Oppositionen har brudt AKP's magtmonopol i Tyrkiets største by.
Af Sean Coogan og Robin Patrick Stampe Seierby (VIDEO)24.
juni 2019 kl.
09.
46Bemærk: artiklen er mere end 30 dage gammelLæs opDet tyrkiske regeringsparti, AKP, led i går et sviende nederlag ved valget om borgmesterposten i Tyrkiets største by, Istanbul.
Oppositionspolitikeren Ekrem Imamoglu fra Det Republikanske Folkeparti, CHP, står til over 54 procent af stemmerne, og dermed er der sat en stopper for mange års AKP-styre i Istanbul.
Valgkommissionen i Tyrkiet har i skrivende stund ikke offentliggjort det endelige resultat, men både præsident Erdogan og AKP-kandidaten, Binali Yildirim, har allerede lykønsket oppositionen.
Læs også:Oppositionen udråber sejr over Erdogans kandidat ved omvalg i IstanbulValget i IstanbulDen 31.
marts stemte næsten 9 millioner tyrkere i Istanbul til lokalvalg.
Oppositionens kandidat blev udråbt som vinder med få tusinde stemmers margin.
Sejren blev udråbt som historisk, da Erdogans allierede i 25 år har siddet på magten i byen.
Efter en klage fra regeringspartiet AKP, annullerede valgkommissionen efterfølgende valget.
Ved gårsdagens omvalg vandt oppositionen med over 700.
000 stemmer.
Istanbul er Tyrkiets vigtigste by med 15 millioner indbyggere og står for næsten en tredjedel af landets økonomi.
Selv om der kun er tale om et lokalvalg, er der tale om en vigtig sejr for oppositionen og et iøjnefaldende nederlag til præsident Recep Erdogan, fortæller DR's mellemøst-korrespondent Puk Damsgård.
- Det er et vældig markant nederlag, som ikke er til at overse, siger korrespondenten, der peger på signalværdien i, at AKP's lange sejrsstime ved de tyrkiske valg nu er brudt.
To gange.
For i marts vandt Imamoglu overraskende borgmestervalget i millionbyen, men måtte se den tætte valgsejr blive annulleret på grund af klager over uregelmæssigheder.
Imamgolu og hans tilhængere i det socialdemokratiske CHP-parti kan nu glæde sig over en endnu større sejr over Erdogans kandidat, som han ser ud til at slå med over 700.
000 stemmer.
Den, der vinder Istanbul.
.
.
Valgkommissionens beslutning om at annullere valgresultatet i marts gav anledning til kritik i både Tyrkiet og i udlandet, hvor der var beskyldninger om, at demokratiet i Tyrkiet var under pres, påpeger Reuters.
Resultatet af gårsdagens valg er naturligvis en stor sejr for den tyrkiske opposition, men også for demokratiet, siger Puk Damsgård.
- Uden at holde med nogen, kan man sige, at det er en sejr for Tyrkiets demokrati, som på mange parametre i øjeblikket lider under ekstremt pres på blandt andet presse og ytringsfriheden, siger hun.
- Oppositionen i Tyrkiet har oprigtigt været i tvivl om, de ville få lov til at vinde valget i Istanbul.
Og at det netop er i Istanbul, at oppositionen har sejret, giver valgsejren en helt særlig dimension, fortæller Puk Damsgård.
- Det er ikke bare en hvilken som helst borgmesterpost, det er Tyrkiets vigtigste by, siger korrespondenten, der påpeger, at det var i netop Istanbul, at præsident Erdogan fik sit politiske gennembrud som borgmester i 1990'erne.
Læs også:Tyrkiets præsident tabte Istanbul - nu er der omvalgEfter nederlaget ved det oprindelige valg i marts kastede Erdogan sig for alvor ind i kampen om millionbyen, fortæller hun.
- Erdogan har nærmest gjort valgkampen til sin egen og har været på barrikaderne og anklaget oppositionen for komplot og kup.
Recep Erdogan var selv borgmester i Istanbul fra 1994 til 1998.
Denne gang blev valgnederlaget for regeringspartiet så endnu større.
- Der er ingen tvivl om, at det sender nogle skygger ind i partiet, siger Puk Damsgård, der peger på, at det åbner op for en voksende kritik af den tidligere nærmest usårlige Erdogan i sit parti.
Nyt kapitelSejrherren, Ekrem Imamoglu, kaldte i går resultatet for 'en ny begyndelse' for Tyrkiet.
- Det er ikke en enkelt gruppe eller et enkelt parti, men hele Istanbul og Tyrkiet, der har vundet dette valg, lød det.
Iaggtagere i Tyrkiet kalder borgmestervalget for et seismisk valg, fortæller Puk Damsgård.
- Det er der selvfølgelig en grund til, for det er i høj grad det, der er følelsen i Tyrkiet lige nu, siger hun.
Imamoglu står dog foran en stor opgave nu, hvor han skal indfinde sig i en politisk virkelighed i en storby med mange udfordringer - og et byråd, hvor AKP har flertal.
- Udfordringen for ham bliver, om han kan få ført alle de ting ud i livet, som han gerne vil, og det er så den kamp, han skal ud i fremover, lyder det fra Puk Damsgård.
FacebookTwitterKopier linkEmner:Binali Yildirim (politiker)|Istanbul|Recep Tayyip Erdoğan (politiker)|Valg og folkeafstemninger|Socialdemokraterne




https://www.dr.dk/nyheder/penge/finanstilsynet-retter-kritik-mod-danske-bank-der-er-tale-om-en-meget-alvorlig-sag

PengeFinanstilsynet retter kritik mod Danske Bank: 'Der er tale om en meget alvorlig sag'Sagen er lidt af et skræmmeeksempel på dårlig rådgivning, mener Dansk Aktionærforening.
Danske Bank er endnu engang i Finanstilsynets søgelys.
Af Signe Mai Vilsbøll24.
juni 2019 kl.
09.
54Bemærk: artiklen er mere end 30 dage gammelLæs opDanske Bank snød 87.
000 kunder med åbne øjne, da banken fik dem til at investere i Flexinvest Fri med alt for høje aftalegebyrer og i nogle tilfælde også forventet negativt nettoafkast.
Sådan lyder det fra Finanstilsynet, der ovenpå fyringen af direktør Jesper Nielsen retter skarp kritik mod Danske Bank.
Flexinvest FriDa ny lovgivning i 2017 blev implementeret, traf ledelsen i Danske Bank en beslutning om at ændre gebyret for investeringsproduktet Flexinvest Fri.
Flexinvest Fri er et såkaldt plejeprodukt, hvor banken investerer kundens penge inden for en overordnet ramme, som også omfatter den risiko, som kunden ønsker at tage.
Men banken har nu erkendt, at den har taget et for højt gebyr for produktet og i visse tilfælde slet ikke burde have rådgivet sine kunder til at købe produktet, idet det forventede afkast var så lavt, at det blev spist op af omkostningerne til banken.
Sagen berører omkring 87.
000 kunder i banken.
Finanstilsynets direktør Jesper Berg kalder sagen "meget alvorlig".
- Når borgerne henvender sig i et finansielt institut, skal de kunne have tillid til, at de kun bliver præsenteret for produkter, som er egnede til dem.
Det er en grundlæggende forudsætning for et velfungerende finansielt system.
Det er klart, at denne sag og sagerne på andre områder de seneste år ikke fremmer tilliden til det finansielle system, lyder det i en pressemeddelelse.
Finanstilsynet oplyser, at sagen vil blive undersøgt til bunds, og at en afgørelse forventes at blive truffet i sensommeren.
Klager fra kunderSammen med beskeden om, at Jesper Nielsen fritstilles fra dags dato, har Danske Bank i dag fortalt offentligheden, at banken i en periode har opkrævet for høje gebyrer af Flexinvest Fri-kunder på grund af fejlagtige ledelsesmæssige beslutninger.
Ifølge Danske Bank blev bankens interne kontrolfunktion først bekendt med problemstillingen i september sidste år, hvor en medarbejder påpegede problemet.
På det tidspunkt havde banken også modtaget henvendelser fra kunder, der klagede over forhøjede gebyrer og lave afkast.
I november 2018 blev gebyrer på Flexinvest Fri sænket, oplyser Danske Bank.
- Vi skal hver eneste dag arbejde på at sikre, at vi kan tilbyde vores kunder en ordentlig rådgivning og produkter, der lever op til deres behov (.
.
.
) I den konkrete sag har vi som følge af forkerte ledelsesmæssige beslutninger ikke levet op til dette, og det undskylder vi, lyder det i dag fra administrerende direktør Chris Vogelzang, der er tiltrådt i denne måned.
87.
000 får kompensationDanske Bank lover at betale de 87.
000 berørte Flexinvest Fri-kunder godtgørelse inden årets udgang, fordi banken har sat prisen for højt i forhold til det forventede afkast.
Og de kunder, der har købt produktet, selvom det ikke var egnet for dem, vil også modtage kompensation ud fra, hvad de kunne have opnået i afkast, hvis de havde placeret deres investering i et alternativ til Flexinvest Fri.
Sådan kompenseres kunderneDer er to forskellige kundergrupper, der er berørt af sagen, som i dag har kostet direktør Jesper Nielsen jobbet.
De vil blive kompenseret.
De kunder, der allerede havde investeret i produktet før forhøjelsen af aftalegebyret, som trådte i kraft 1.
juli 2017.
Disse kunder får kompensation for gebyrstigninger.
De kunder, der der købte produktet fra 1.
februar 2017, hvor forhøjelsen i aftalegebyret blev besluttet.
Disse kunder får kompensation for gebyrstigninger.
Dertil vil de blive godtgjort for det, de kunne have opnået i afkast, hvis de havde investeret gennem et andet, mere egnet produkt.
Chris Vogelzang understreger i en pressemeddelelse, at kunderne vil blive informeret.
De kan i gennemsnit se frem til at få udbetalt kompensationer i størrelsesordnen 1.
000-2.
000 kroner inden årets udgang.
Den samlede kompensation løber op i 400 millioner kroner.
I Danske Bank kommer Finanstilsynets reaktion ikke som en overraskelse.
Tilsynet er løbende blevet orienteret om sagen, og i den forbindelse har banken forventet at "modtage berettiget og alvorlig kritik", lyder det i pressemeddelelsen.
Aktionærforening: Det er tæt på snydTidligere på året skrev Finanstilsynet, at lave renter giver øget risiko for, at kunder får dårlig rådgivning om investeringsprodukter, og særligt når der er tale om kunder, som foretrækker lavrisikoprodukter.
Direktør i Dansk Aktionærforening, Mikael Bak, opfordrer af denne grund private investorer til at se investeringer, som banker har anbefalet, efter i sømmene.
- Det her er lidt af et skræmmeeksempel.
Når banken selv melder ud, at de på forhånd har vist, at et produkt, de kalder en investering, er noget, der ender med at koste penge, så er det tæt på snyd.
Dårlig rådgivning - det er det i hvert fald, siger han.
- Lavrisikoprodukter er svært i det her marked, og man skal tage stilling og se efter, at man ikke taber for mange penge på de produkter, man vælger.
FacebookTwitterKopier linkEmner:Danske Bank|Finanstilsynet|Erhverv|Pengeinstitutter|Dansk Aktionærforening




https://www.dr.dk/nyheder/penge/danske-banks-bestyrelse-fyrer-direktoer

PengeDanske Banks bestyrelse fyrer direktørHan blev Thomas Borgens vikar.
Nu stopper Jesper Nielsen med øjeblikkelig virkning.
Arkivfoto.
Af Signe Mai Vilsbøll og Søren Nielsen24.
juni 2019 kl.
08.
26Bemærk: artiklen er mere end 30 dage gammelLæs opDanske Banks bestyrelse har efter en sag om investeringsproduktet Flexinvest Fri fyret Jesper Nielsen.
Han blev konstitueret som midlertidig administrerende direktør i banken, da Thomas Borgen fratrådte som følge af hvidvask i bankens estiske filial.
Det bekræfter Danske Bank overfor DR Nyheder.
TIP OS!
Er du en af de 87.
000 Flexinvest Fri-kunder, der er blevet opkrævet for høje gebyrer?
Så vil vi gerne høre fra dig.
Skriv til sigv@dr.
dk.
I en fondsbørsmeddelelse forklarer bestyrelsesformand, Karsten Dybvad, at Jesper Nielsen var blandt de ansvarlige direktører, der ikke i tilstrækkelig grad har taget hensyn til bankens kunder i forbindelse med salg af investeringsproduktet Flexinvest Fri.
- Jesper Nielsen har gjort en betydelig indsats i banken gennem mange år, senest som midlertidig administrerende direktør, hvilket vi takker ham for.
Men i den konkrete sag var han på daværende tidspunkt en af de ansvarlige bankdirektører, lyder det fra bestyrelsesformanden.
87.
000 kunder er berørtDanske Bank oplyser, at banken vil betale 87.
000 Flexinvest Fri-kunder godtgørelse, fordi de er blevet opkrævet for høje aftalegebyrer på investeringer i Flexinvest Fri.
Dertil vil nogle kunder få kompensation ud fra, hvad de kunne have opnået i afkast ved at investere i et andet produkt.
- Som jeg allerede sagde på min første dag i banken, så skal kunderne være udgangspunktet for alt, hvad vi gør.
Vi skal hver eneste dag arbejde på at sikre, at vi kan tilbyde vores kunder en ordentlig rådgivning og produkter, der lever op til deres behov (.
.
.
) I den konkrete sag har vi som følge af forkerte ledelsesmæssige beslutninger ikke levet op til dette, og det undskylder vi, udtaler administrerende direktør Chris Vogelzang i en pressemeddelelse.
Han understreger, at berørte kunder vil blive informeret, og at kunderne kan se frem til at få udbetalt kompensationer i størrelsesordnen 1.
000-2.
000 kroner inden årets udgang.
Den samlede kompensation løber op i 400 millioner kroner, oplyser banken.
Vikar efter Borgens faldJesper Nielsen er ifølge Danske Bank fritstillet og stopper med øjeblikkelig virkning.
Han var i tre år direktør for Danske Banks forretning i Danmark.
I oktober blev han derudover indsat som midlertidig direktør i kølvandet på hvidvaskskandalen, der kostede den tidligere topchef Thomas Borgen jobbet.
BLÅ BOGFødt 1968 i Haslev.
Uddannet cand.
polit.
fra Københavns Universitet.
2000-2011: Chef for forretningsudvikling, Danske Bank.
2011-2019: Executive Vice President, Danske Bank.
2016-2019: Medlem af direktionen, chef for personal banking, Danske Bank.
2018-2019: Fungerende administrerende direktør, Danske Bank.
Gift, to børn og et bonusbarn.
Bor i Kokkedal.
Kilde: RitzauThomas Borgen meldte sin afgang i forlængelse af Danske Banks egen undersøgelse om hvidvask for milliarder i bankens estiske filial og blev fritstillet i oktober, hvorefter Jesper Nielsen sad ved roret.
Den 1.
juni overtog hollandske Chris Vogelzang jobbet som administrerende direktør, og med fyringen er Jesper Nielsen nu helt ude af Danske Bank.
Glenn Söderholm, der direktionsmedlem og ansvarlig for bankaktiviteter i Norge, Sverige og Finland, vil indtil videre overtage ansvaret for bankens aktiviteter i Danmark.
FacebookTwitterKopier linkEmner:Danske Bank|Karsten Dybvad (erhvervsleder)|Thomas F.
Borgen (erhvervsleder)|Pengeinstitutter|Finland




https://www.dr.dk/nyheder/udland/canadisk-kvinde-vaagnede-op-i-et-moerkt-parkeret-fly

UdlandCanadisk kvinde vågnede op i et mørkt, parkeret flyBlev fundet af chokeret bagagemeadarbejder.
Der var mørk og koldt, da Tiffani Adams vågnede i flyet.
Af Mette Richardt24.
juni 2019 kl.
08.
35Bemærk: artiklen er mere end 30 dage gammelLæs opEn canadisk kvinde har været hårdt plaget af mareridt i den seneste tid.
Årsagen er en noget chokerende episode, hun oplevede den 9.
juni, da hun begav sig ud på en 90 minutters flyvetur med Air Canada fra Quebec til Toronto.
Tiffani Adams fortæller, at hun faldt i søvn undervejs, og da hun vågnede, var hun efterladt mutters alene i et mørkt, parkeret fly.
Jeg har ikke fået meget søvn siden mareridtet.
Jeg vågner op og er nervøs for, at jeg er låst inde alene et mørkt sted.
Tiffani AdamsHer sad hun og hundefrøs i sit sæde stadig fastspændt af sikkerhedsbæltet.
Tiffani Adams fortæller om sin oplevelse på Facebook, og historien bekræftes af Air Canada, der er ved at undersøge, hvordan de kunne overse en passager på den måde.
Kvinden fortæller, at hun vågnede omkring midnat, hvilket var et par timer efter, flyet var landet.
Heldigvis var der en smule strøm på hendes telefon, så hun kunne ringe til en veninde og fortælle, at hun var strandet i et mørkt fly.
Strømmen på telefonen gik efter et minuts samtale, og da flyet var slukket, var der ingen mulighed for at lade den op.
Bagagemedarbejder i chokTiffani Adams fandt i mellemtiden en lommelygte i cockpittet, lyste rundt og forsøgte at trække opmærksomhed udefra.
Hun fik med besvær åbnet døren ud til, men der var alt for langt ned til jorden til, at hun kunne springe.
Heldigvis dukkede en bagagemedarbejder op og kunne køre en stige hen til den nødlidende kvinde.
- Han var vist lidt chokeret, fortæller Tiffani Adams.
Som et plaster på såret blev hun efterfølgende tilbudt at blive transporteret til et hotel i en limousine af Air Canada.
Men hun foretrak at blive kørt hjem til trygge rammer så hurtigt som muligt.
Tiffani Adams er efterfølgende blevet ringet op to gange af Air Canada i forbindelse med deres undersøgelse af sagen og har modtaget op til flere undskyldninger.
Hun arbejder stadig på at komme sig over chokket.
- Jeg har ikke fået meget søvn siden mareridtet.
Jeg vågner op og er nervøs for, at jeg er låst inde alene et mørkt sted, fortæller Tiffani Adams.
FacebookTwitterKopier linkEmner:Air Canada|Facebook|Canada|Søvn|Toronto




https://www.dr.dk/nyheder/viden/teknologi/hoejtaler-tilkalder-ambulancen-hvis-du-faar-hjertestop-men-du-betaler-med

TeknologiHøjtaler tilkalder ambulancen, hvis du får hjertestop - men du betaler med dit privatlivEr du parat til at få lyttende gadgets ind i dit soveværelse?
Forskere arbejder på, at kunne få Amazons Echo-højtaler til at genkende lyden af en person med hjertestop.
(© Amazon / PR-foto)Af Esben Hardenberg24.
juni 2019 kl.
07.
35Bemærk: artiklen er mere end 30 dage gammelLæs opNye teknologier som kunstig intelligens (AI), ansigtsgenkendelse og nye typer sensorer er overalt i dimser omkring os.
De giver nye muligheder for at passe på os i farlige situationer, men den bedre sikkerhed har ofte en pris.
Her er fire gadgets, der kan redde dit liv, men som samtidig også kan betyde enden på din private sfære.
1Amazon Echo højtaler er med på en lytter(© Amazon / PR-foto)Forskere fra University of Washington arbejder på at få Amazons Alexa-højtaler, en højtaler med indbygget digital assistent, til at lytte efter lyden af en person der får hjertestop.
Højtaleren er udstyret med en mikrofon, samt AI-teknologi der kan genkende lyden af de smertefulde gisp, der er kendetegnende for hjertestop.
Echo-højtaleren er trænet med lyddata fra rigtige opkald til den amerikanske alarmcentral.
Og selv om teknologien stadig er under udvikling, kan højtaleren i 97 procent af tilfældene genkende lyden af et hjertestop på op til seks meters afstand.
I fremtiden - hvis projektet realiseres - skal højtaleren tilkalde en ambulance, der automatisk rykker ud til adressen.
Men for at det hele skal kunne lade sig gøre, må højtaleren lytte efter tegn på hjertestop hele tiden.
Og da flest hjertestop sker i soveværelset, vil det være det bedste sted at placere den.
Tanken om at få registreret alle lyde i soveværelset er nok noget, der vil afskrække mange.
Og Amazons historik med at passe på de data, deres højtalere opsamler, er også problematisk.
Tidligere på året kom det fx frem, at Amazon-medarbejdere, hvis arbejde det er at lytte til optagelserne, nogle gange delte optagelser, som de fandt særligt underholdende.
2Apple Watch afslører hjerteflimmerApple arbejder også på teknologi, som kan redde dit liv.
De nyeste udgaver af Apple Watch er udstyret med elektroder, der kan lave et elektrokardiogram, en aflæsning af din hjerterytme, der kan afsløre atrieflimren (også kendt som hjerteflimmer).
Uret giver dig besked om, hvorvidt din hjerterytme er irregulær eller normal.
Data om din hjerterytme opsamles i Apples Sundhed-app.
Apple sælger ikke de data, de opsamler i deres egne apps, men hvis du vælger at bruge andre apps til dine helbredsdata, bliver billedet mere mudret.
Mediet The Wall Street Journal kunne i februar måned afsløre, at populære apps, der tilsammen var installeret mere end ti millioner gange, var problematiske.
De indsamlede data handlede blandt andet om menstruationscyklus og hjerterytme.
De problematiske apps videregav opsamlet data til Facebook, som tjener deres penge på at sælge annoncer, som du som bruger ser på det sociale medie.
I mange tilfælde kunne data, om fx menstruation og ægløsning, knyttes til Facebook-profiler.
Dermed kunne helbredsdata bruges til at udvide Facebooks billede af, hvem du er.
Og det bruger techgiganten til at vise dig de annoncer, som passer bedst på din profil.
3Smarte dørklokker vækker dig, hvis huset brænderI december 2017 blev amerikaneren Mike Hernandez vækket midt om natten af sin iPhone.
På den havde han installeret en app, der gav alarm, hvis der foregik noget unormalt ved hans hoveddør.
Denne nat foregik der i høj grad noget usædvanligt, for der var ild foran hans hus, og ilden var ved at brede sig til bygningen.
Flammerne havde udløst Mike Hernandez' dørklokke, der var udstyret med både bevægelsessensor og videokamera.
De smarte dørklokker har samme problem som højtalerne med indbyggede digitale assistenter.
I januar i år kom det frem, at en producent, Ring (der er ejet at Amazon), havde givet ansatte i Ukraine adgang til ukrypterede videoer af optagelser fra ringeklokkerne, der nemt kunne downloades og deles.
Denne praksis er ikke ulovlig ifølge Rings fortrolighedspolitik, men lemfældig omgang med private videooptagelser er alligevel grænseoverskridende for mange af os, mener fremtidsforsker Louise Opprud Jakobsen.
- På sin egen matrikel vil man gerne være sig selv.
Så selv om man gerne vil bruge en løsning, som er smart og intelligent, så må det ikke invadere vores privatsfære, siger hun.
4Vagtrobotter(© Knightscope / PR-foto)Vagtrobotter har allerede været på gaden i USA og Dubai.
De bærer ikke våben, men de kan alligevel redde dig fra at komme i problemer.
Robotternes kunstige intelligens er nemlig trænet i at genkende farlige situationer.
- De genkender kropssprog og truende situationer, så de kan se, om der er optræk til ballade.
Hvis de genkender et mønster, tilkalder de assistance, fortæller Louise Opprud Jakobsen.
Vagtrobotterne er designet til at overvåge offentlige pladser, som for eksempel parkeringspladser, og det er deres tilstedeværelse i det offentlige rum, der kan være problematisk for vores privatliv.
- Hvis den type robotter kommer til at stå på ethvert gadehjørne og filme og genkende os, så skabes der en masse data om hvem jeg er, og hvad jeg laver.
Vi skal som borgere finde ud af, om vi synes, det er smart, fordi det måske kan føre til at kriminelle fanges, eller om vi synes det er 'too much', siger Louise Opprud Jakobsen.
FacebookTwitterKopier linkEmner:Apple Inc.
|Hjertekarsygdomme|Amazon.
com|Teknologi|USA




https://www.dr.dk/nyheder/indland/naar-det-braender-hos-farmor-taeller-hvert-sekund

IndlandNår det brænder hos farmor, tæller hvert sekundPå mange plejecentre hænger der utidssvarende brandalarmer, hvilket kan koste liv.
En test viser, at en røgdetektor reagerer meget hurtigere end en varmedetektor.
Rekonstruktion fra dokumentaren "Plejehjem i brand"  © (c) DR)Af Jakob Lyders Tarpgaard24.
juni 2019 kl.
07.
00Bemærk: artiklen er mere end 30 dage gammelLæs opDet er langt fra ligegyldigt, hvilken brandalarm der sidder i loftet på landets plejecentre.
I dag kan der sidde enten en varme-, røg, eller kombi-detektor.
Hvis det en varmedetektor, der sidder i loftet - eller termodetektor, som det også hedder - er der risiko for, at hjælpen kommer senere ved en brand, end hvis brandalarmen reagerer på røg.
Det viser et forsøg i dokumentaren "Plejehjem i brand", som DR1 viser mandag aften.
Sekunderne tæller.
Et minut kan godt være forskellen på liv og død.
Ib Bertelsen, direktør Dansk Brand- og sikringsteknisk Institut.
Her giver røgdetektoren signal til personalet, 1 minut og 43 sekunder efter at en brand er begyndt i en seng.
10 sekunder senere alarmerer røgdetektoren brandvæsnet.
Termodetektoren advarer først personalet efter 3 minutter og 21 sekunder, mens brandvæsnet først bliver tilkaldt efter 3 minutter og 49 sekunder, altså næsten to minutter senere end røgdetektoren gør.
Læs også:Automatiske sprinklere mangler på hundredvis af plejecentreEkspert: Sekunder er afgørendeTermodetektorer er fuldt lovlige, men hvis der opstår en brand, er tiden altafgørende.
Især når det drejer sig om brand på steder med gangbesværede ældre, der måske ikke selv kan komme ud.
Det siger Ib Bertelsen, der er direktør hos rådgivningsvirksomheden, Dansk Brand- og sikringsteknisk Institut.
- Det drejer sig om at få en så tidlig detektering som mulig, så personalet kan nå at gribe ind.
Sekunderne tæller, og det betyder noget.
Et minut kan godt være forskellen på liv og død, siger han.
Ældreboliger uden brandalarmerDokumentaren viser, at der på mindst 42 plejecentre i landet sidder termodetektorer.
Men den afslører også, at mange ældreboliger slet ikke har brandalarmer.
Det gælder for mange ældreboliger opført før december 2004, hvor der indtil da ikke var lovkrav om brandalarmer.
Derfor er det mange steder op til de ældre selv, om de vil betale for brandalarmer.
Silkeborg udskifter alarmerEn af de kommuner, hvor der hænger en del termodetektorer, er Silkeborg.
Men her er man i fuld gang med at udskifte til moderne systemer.
- Vi udskifter løbende, når vi bygger om.
Men samtidig har vi en overordnet plan om at have udskiftet alle termodetektorer i beboelsesrum til moderne detektorer inden for to år, fortæller sundheds- og omsorgschef i kommunen, Inge Bank.
Se dokumentaren "Plejehjem i brand" mandag aften klokken 20.
45.
FacebookTwitterKopier linkEmner:Dansk Brand- og sikringsteknisk Institut|DR1|Plejeboliger|Silkeborg|Ældrepleje




https://www.dr.dk/nyheder/regionale/hovedstadsomraadet/beredskabet-om-termoalarmer-svaert-forestille-sig-du-overlever

KøbenhavnBeredskabet om termoalarmer: Svært at forestille sig, at du overleverMange plejecentre har utidssvarende termoalarmer hængende.
De er langt dårligere end røgalarmer, fastslår ny dokumentar.
Det er ikke ligemeget hvilken alarm, der hænger i loftet på landets plejecentre.
Af Marcus Mathiasen Bank24.
juni 2019 kl.
14.
45Bemærk: artiklen er mere end 30 dage gammelLæs opDer er stor forskel på, hvilke alarmer plejecentrene rundt om i landet har hængende.
En lang række plejecentre har nemlig termoalarmer i stedet for røgalarmer hængende i lofterne.
(.
.
.
) det er svært at forestille sig, at du overlever at være i et rum, som er 70 grader varmt.
Marcello Francati, Forebyggelseschef, Hovedstadens BeredskabMen den slags alarmer er både utidssvarende, og reagerer langt senere på en brand end røgalarmer.
Sådan lyder det fra beredskabet.
- Termodetektoren reagerer væsentligt langsommere end en røgalarm, siger Marcello Francati, forebyggelseschef i Hovedstadens Beredskab.
- En termodetektor reagerer på varme.
Der skal være varmt i lokalet, helt op til 70 grader før den går i gang.
Røgalarmen reagerer på røg og reagerer meget, meget hurtigere, siger han.
Dokumentar sætter fokus på problemetMandag aften bringer DR1-dokumentaren "Plejehjem i brand".
Her kommer det frem, at der på mindst 42 plejecentre i landet sidder termodetektorer.
Forsøg: BrandalarmerI dokumentaren "Plejehjem i brand", som DR1 viser mandag aften, har de testet de to slags alarmer.
Her giver røgdetektoren signal til personalet, 1 minut og 43 sekunder efter at en brand er begyndt i en seng.
10 sekunder senere alarmerer røgdetektoren brandvæsnet.
Termodetektoren advarer først personalet efter 3 minutter og 21 sekunder, mens brandvæsnet først bliver tilkaldt efter 3 minutter og 49 sekunder, altså næsten to minutter senere end røgdetektoren gør.
Kilde: "Plejehjem i brand", DR1, 20.
45, mandagIfølge Marcello Francati er den slags alarmer utidssvarende.
- Man kan godt forsvare termodetektorerne, fordi det stadig er lovligt.
De er utidssvarende, men de opdager, at branden ikke spreder sig til de yderligere lokaler.
- Men det er svært at forestille sig, at du overlever at være i et rum, som er 70 grader varmt, siger han.
Hvis man som pårørende sidder tilbage med en bekymring, er opfordringen fra Marcello Francati derfor at tage kontakt til plejecenteret.
- Der er rigtig mange, der stadig ikke engang har en røgalarm hos dem selv.
Her er der trods alt en alarm, men det er en god idé at gå i dialog med centeret i forhold til at få kigget på, om der kan gøres mere, siger han.
Du kan se dokumentaren "Plejehjem i brand" på DR1, mandag kl.
20.
45FacebookTwitterKopier linkEmner:Brande|DR1|Hovedstadens Beredskab|Forbrug|Plejeboliger




https://www.dr.dk/nyheder/kultur/gaming/stress-og-ulidelige-arbejdsforhold-fik-pernille-til-flytte-fra-danmark-jeg

Arbejdsforhold i computerspil-branchenSe temaGamingStress og ulidelige arbejdsforhold fik Pernille til at flytte fra Danmark: 'Jeg følte en konstant knugende angst'Unge computerspiltalenter står nu frem med hård kritik af den danske spilbranche.
© Epic GamesAf Kasper Madsbøll Christensen og Oliver Seppo (grafik)24.
juni 2019 kl.
06.
30Læs opMidlertidige ansættelser.
Manglende overenskomster.
Angst, stress og depressioner.
Som dr.
dk tidligere har kunnet påvise, kræver det sin mand – eller kvinde – at være ansat i spilbranchen hos ét af de store, internationale spilstudier, der for eksempel står bag 'Fortnite'.
Men forholdene sejler også i den danske spilbranche, lyder kritikken fra 31-årige Pernille Hansen.
Efter en årrække som animator i Danmark har hun valgt helt at forlade sit fædreland.
Hun bor i dag i Cambridge i Storbritannien, hvor hun har fået en fastansættelse som animator hos Frontier Developments - der i 2018 blev kåret som én af de bedste arbejdspladser i den britiske spilbranche ved de såkaldte GamesIndustry.
biz Awards.
Drømmejobbet i England er alt det, hun ikke havde i Danmark.
Jeg har oplevet en arbejdsgiver, der højlydt udtrykte, at alle på studiet kunne erstattes.
Pernille Hansen, animator, Frontier Developments- I løbet af de første tre år efter jeg blev færdiguddannet, var jeg hyret seks forskellige steder på korte kontrakter, fortæller Pernille Hansen, der blev uddannet animator fra den roste The Animation Workshop i Viborg i 2015.
- Jeg følte en konstant knugende angst for, om jeg kunne få mulighed for noget længerevarende, eller om jeg skulle arbejde på mit showreel og søge nyt job fra starten af en ansættelse.
Hun fortæller, at det er mere reglen end undtagelsen med korte projektansættelser i den danske spilbranche.
- Hvis man er heldig, kan man få en kontrakt, der varer ét til to år, men mange kontrakter er på én til seks måneder.
Det gør det let for arbejdsgiverne at sætte den standard, de ønsker, og udnytte den sårbare position, de ansatte har.
- Jeg har oplevet en arbejdsgiver, der højlydt udtrykte, at alle på studiet kunne erstattes.
- Flere af mine studiekammerater gik ned med depressioner og fysiske skader allerede i de tidlige tyvere; for eksempel kritiske smerter i ryggen og håndled.
Angst, stress og depressioner var udbredt, fortæller Pernille Hansen.
(© dr)Branchen er som 'det vilde vesten'Pernille Hansen mener, at en del af skylden for de dårlige danske arbejdsforhold ligger hos fagforeningen FAF (Film- og tv-arbejderforeningen).
Det er en faglig organisation for freelancere og ansatte i produktion af blandt andet spillefilm, tv, animation, computerspil og multimedier.
- Der har aldrig været en animations-overenskomst i Danmark, men FAF har rekrutteret elever fra The Animation Workshop med en tilgang, som om den er lige om hjørnet.
- Problemet opstår, når de så opdager, det er tomme løfter, der er blevet givet i de sidste ti år.
Så mister man tillid til fagforeningen.
Sidst jeg spurgte FAF, hvordan det gik med overenskomsten, svarede de, at de ikke længere arbejdede aktivt på at forhandle den, forklarer Pernille Hansen.
Emil Hammar, der er forsker i computerspil-kultur, har ellers tidligere udtalt til dr.
dk, at netop det danske sikkerhedsnet - hvor vi for eksempel har stærke fagforeninger - gør, at man lettere kan overleve dårlige arbejdsvilkår herhjemme.
Den forklaring giver Pernille Hansen altså ikke meget for.
Og hun bakkes op af Esben Juhl Jespersen, der også uddannet animator fra The Animation Workshop og tidligere medlem af FAF.
- Det har været det vilde vesten i meget lang tid.
Jeg kender til folk, der er blevet spillet ud mod hinanden af et firma, så firmaet kunne vælge den billigste.
Muligheden for løntilskud og virksomhedspraktik bliver også udnyttet af virksomhederne som en måde at skaffe billig arbejdskraft på.
Forholdene i branchen fik til sidst Esben Juhl Jespersen til helt at skifte spor karrieremæssigt.
Han arbejder i dag som medicinaloperatør hos Xellia.
- Der er ordnede forhold og en fast løn dér, hvor jeg er nu.
Det er et supergodt sted, og det er 3F, der har overenskomsten.
Og man har fri, når man har fri.
Hos FAF udtrykker sekretariatschef Rene Høyer Jørgensen forståelse for den krasse kritik.
Jeg kan godt forstå, det er frustrerende, når man arbejder i en branche, hvor der ikke er ordnede og trygge forhold.
Rene Høyer Jørgensen, sekretariatschef, FAF- Jeg kan godt forstå, det er frustrerende, når man arbejder i en branche, hvor der ikke er ordnede og trygge forhold.
Men vi kæmper på alle måder for at sikre vores freelance-animatorer, udtrykker sekretariatschefen.
Han understreger dog samtidig, at 'det stadig er et mål for os at få forhandlet en animations-overenskomst.
'Hvad vil du konkret gøre for at for at forbedre forholdene?
- Jeg vil gerne tage et møde med Producentforeningen og se, om vi måske kunne regulere i hvert fald nogle af områderne fremfor at få den helt store, forkromede overenskomst på banen.
Så ville vi have taget et første skridt på vej mod at få reguleret branchen.
- En kollega fra et andet firma blev på et tidspunkt alvorligt syg og fik at vide, at med så højt fravær burde han gå ned i løn, fortæller Pernille Hansen, der i dag arbejder hos det roste Frontier Developments i Storbritannien.
(© dr)'That's the Industry - get used to it'Én ting er dog overenskomster og arbejdsforhold; noget andet er selve den usunde arbejdskultur, der ifølge Pernille Hansen for længst har udviklet sig til at blive en del af selve branchens dna.
Den bliver de lovende animationstalenter nemlig indpodet med ganske tidligt, mener Pernille Hansen.
- Hver gang der blev stillet kritiske spørgsmål til workflows og standarder på The Animation Workshop, lød svaret 'That's the Industry - get used to it'.
- Flere af mine studiekammerater gik ned med depressioner og fysiske skader allerede i de tidlige tyvere; for eksempel kritiske smerter i ryggen og håndled.
Angst, stress og depressioner var udbredt.
Pernille Hansen fortæller, at blandt andet The Animation Workshops animationspriser skaber 'en høj prestige', man som studerende gerne vil leve op til.
Også selv om presset er hårdt.
- Jeg oplevede også stress på egen krop under bacheloråret, hvor jeg fik svært ved at sove, havde hjertebanken, nedsat immunforsvar, angst, depression, let til tårer og svært ved at huske helt basale ting.
Hun mener, at skolen bærer en del af ansvaret for at indpode en dårlig arbejdskultur i de unge mennesker.
- Da jeg udtrykte min bekymring over miljøet, blev der holdt en time, hvor vi blev opfordret til at passe på os selv og vores krop, men samtidig fik jeg personligt fortalt, at skolen ikke kunne tage ansvar for, hvordan de studerende vælger at distribuere deres tid.
- Det er vigtigt, netop fordi den kultur, der bliver udviklet i studietiden, er noget, som mange af de uddannede tager med sig videre ud i arbejdslivet.
Pernille Hansen understreger, at 'det kan være, det ser anderledes ud i dag', ligesom hun også forklarer, at skolen løbende justerer studiet ud fra de erfaringer, de får tilbage fra de studerende.
- Spilstudierne vil gerne portrættere crunch i et positivt lys, som noget hyggeligt med pizza og energidrikke.
Muligvis synes nogle, det er rart, men det er det bare ikke for alle, mener Pernille Hansen.
(© dr)Uddannelsesleder: 'Vi gør alt, vi kan'Hos The Animation Workshop i Viborg – der tidligere er blevet kåret til have Danmarks bedste studiemiljø - tager man kritikken til efterretning.
Det fortæller skolens uddannelses- og centerleder, Morten Thorning.
- Jeg er meget ked af, at Pernille har haft den oplevelse, hun har.
Det, vi kan bruge hendes oplevelse til, er at blive endnu bedre.
Men vi gør allerede alt, hvad vi kan.
Han fortæller, at der 'hele tiden' bliver diskuteret workflows på skolen, og at de studerende har en stor indflydelse på, hvordan de tilrettelægges.
Vi har haft 800 studerende igennem skolen indtil videre, og det er meget, meget få, der fortæller om en oplevelse som Pernilles, men én er selvfølgelig én for mange.
Morten Thorning, uddannelses- og centerleder, The Animation Workshop- Vi har haft 800 studerende igennem skolen indtil videre, og det er meget, meget få, der fortæller om en oplevelse som Pernilles, men én er selvfølgelig én for mange.
Morten Thorning medgiver dog, at 'der er en problematik, der handler om kombinationen af de studerendes ambitioner og kompetencer overfor den mængde tid, der er til rådighed'.
- Dér skal vi som institution både sikre, at de har tid til at lave det, de skal, men på den anden side at gøre dem bevidste om, at den branche, de kommer ud i, er meget konkurrencepræget.
- Og jeg er enig i, at der er en udfordring i visse dele computerspilsbranchen i forhold til, at branchen forventer, at folk arbejder meget til en mindre god løn.
Læs også:Ekstreme arbejdstider og konstant frygt: Sådan bliver verdens mest populære computerspil til'Det er livsvigtigt at stille krav til ens arbejdsliv'Jonathan Bruhn Bak er uddannet sociolog fra Aalborg Universitet og skrev i 2018 speciale om det, han kalder 'animatorers prekære arbejdsvilkår'.
Specialet - som han skrev med makkeren Fillip Wiben Pedersen - viste også, at mange af de ansatte i spilbranchen 'ikke er særligt godt betalt, når man tager mængden af ubetalt overarbejde i betragtning'.
Crunch Crunch betegner en periode med ekstraordinært arbejdspres - for eksempel op til en deadline.
Crunch er især udbredt indenfor software-industrien - for eksempel hos store spilstudier som Epic Games og Rockstar, der blandt andet står bag 'Fortnite' og 'Red Dead Redemption'.
I nogle tilfælde arbejder folk helt op til 100 timer om ugen i perioder med meget crunch time, skriver blandt andet Polygon og Kotaku.
- På grund af de hårde arbejdsvilkår brænder nogle ud eller får helbredsskader såsom stress, angst eller karpaltunnelsyndrom (sovende fingre), siger Jonathan Bruhn Bak og fortsætter:- Dette fører også til, at branchens demografi generelt er meget ung; enten fordi folk forlader branchen, fordi de ikke kan klare det høje arbejdspres eller simpelthen opsøger andre brancher.
Og mens løsningen for Esben Juhl Jespersen altså blev at skifte spilbranchen ud med medicinalbranchen, så har Pernille Hansen derimod valgt at blive i branchen.
Hun var dog nødt til at forlade Danmark i processen.
- Jeg er én, der stiller spørgsmål, og det har ind i mellem givet mig problemer, men jeg er landet på fødderne og har det rigtig godt nu, siger Pernille Hansen.
Hun håber, at spilstudierne kan motiveres til at ændre kultur, hvis flere stiller sig frem og fortæller deres historier – ligesom hun selv har gjort nu.
- Det er livsvigtigt at stille krav til ens arbejdsliv.
Det kan have store konsekvenser, hvis ikke man gør det.
Tip os•Har du selv oplevet uhensigtsmæssige arbejdsforhold i spilbranchen?
Eller kender du andre, der har?
Så send en mail til kach@dr.
dk.
FacebookTwitterKopier linkEmner:Erhverv|Uddannelse|Storbritannien|Viborg|Aalborg Universitet




https://www.dr.dk/nyheder/udland/australien-henter-otte-born-af-krigere-hjem-fra-syrien

UdlandAustralien henter otte børn af IS-krigere hjem fra SyrienBørn bør ikke straffes for deres forældres foragtelige handlinger, siger Australiens premierminister.
Al-Hol-flygtningelejren huser tusinder af flygtninge.
I går blev også en såret dansk dreng sendt hjem fra lejren.
24.
juni 2019 kl.
03.
15Bemærk: artiklen er mere end 30 dage gammelLæs opOtte australske børn af forældre, som for år tilbage sluttede sig til den ekstremistiske bevægelse Islamisk Stat i Syrien, er blevet bragt ud af flygtningelejre i landet og er på vej tilbage til Australien.
Det skriver The Sydney Morning Herald og flere andre medier.
- At forældre sætter deres børn i en farlig situation ved at tage dem ind i en krigszone, var en foragtelig handling.
Men børn bør ikke straffes for deres forældres forbrydelser, siger Australiens premierminister, Scott Morrison, ifølge avisen.
Læs også:Politikere om evakueret dansk dreng i Syrien: 'En rigtig positiv nyhed'Ifølge The Guardian er det første gang, at australske børn af udenlandske krigere bliver reddet ud af flygtningelejre i det nordlige SyrienBlandt de otte er fem børn af Khaled Sharrouf, en berygtet IS-kriger fra Australien, som skabte overskrifter verden over ved at posere med et afskåret hoved sammen med en af sine sønner.
Alle forældre er dødeSamtlige otte børn har mistet deres forældre.
Red Barnet hilser den australske regerings beslutning velkommen.
- De er uskyldige ofre for en krig, og vi er glade for, at de snart bliver genforenet med deres familier hjemme i Australien, siger Paul Ronalds, der er direktør for hjælpeorganisationen i Australien.
Søndag blev en hårdt såret 13-årig dansk dreng hentet ud af en flygtningelejr i Syrien uden sin mor, der tidligere har tilsluttet sig Islamisk Stat.
Han tilses nu på et hospital uden for Syrien.
Drengens far formodes omkommet i kamphandlinger.
/ritzau/ DR NyhederFacebookTwitterKopier linkEmner:Islamisk Stat|Scott Morrison (politiker)|Australien|Syrien|Flygtninge og asylansøgere




https://www.dr.dk/nyheder/penge/falck-indgaar-forlig-i-bios-sag-betaler-1525-millioner-i-erstatning

Falck-Bios-sagenSe temaPengeFalck indgår forlig i Bios-sag: Betaler 152,5 millioner i erstatning Bios, Region Syddanmark og flere hundrede kreditorer får kompensation af Falck.
Forliget er indgået med Region Syddanmark, Bios' hollandske ejer og konkursboet efter selskabet i Danmark.
Det oplyser Falck.
24.
juni 2019 kl.
09.
04Bemærk: artiklen er mere end 30 dage gammelLæs opFalck har indgået forlig med det hollandske ambulanceselskab Bios i en sag, hvor selskabet har misbrugt sin position til at presse konkurrenten ud i en konkurs.
Samlet løber kompensationen op i 152,5 millioner kroner.
Forliget er indgået med Region Syddanmark, Bios' hollandske ejer og konkursboet efter Bios i Danmark.
Falck handlede i 2014-15 på en måde, der var uacceptabel, og som vi aldrig kommer til at gentage.
Vi har accepteret myndighedernes kendelse.
Jakob Riis, direktør i FalckForliget betyder, at omkring 500 kreditorer efter Bios' konkurs kan få penge igen.
Det oplyser Falck i en pressemeddelelse.
Sagen strækker sig tilbage til 2014-2015, hvor Bios overtog ambulancedriften i Region Syddanmark fra Falck.
I januar konkluderede Konkurrencerådet, at Falck havde misbrugt sin dominerende position på markedet til at presse Bios.
Ifølge rådet brugte Falck en fordækt kommunikationskampagne for at skabe uro om Bios og så tvivl om, hvorvidt det kunne løfte opgaven.
Samtidig arbejdede Falck aktivt for at hindre, at ambulancereddere skiftede til Bios.
Læs også:Bios-skandale spøger stadig i Falck: Intern undersøgelse kan grave nyt smuds fremFalck handlede uacceptabeltDet hollandske selskab havde store problemer med at rekruttere og leve op til sin kontrakt og gik til sidst konkurs i 2016.
- Falck handlede i 2014-15 på en måde, der var uacceptabel, og som vi aldrig kommer til at gentage.
Vi har accepteret myndighedernes kendelse, siger Falck-direktør Jakob Riis.
- Vi har arbejdet for at skabe en samlet løsning for alle store og små kreditorer.
Vi er glade for, at vi har kunnet nå til et forlig og betaler nu for parternes tab, siger han i en pressemeddelelse.
Jakob Riis udtalte i maj, at Falck var parat til at betale, hvis det kunne dokumenteres, at selskabets ageren havde givet tab.
Det er nu endt med forliget, som samtidig betyder, at en række erstatningskrav mod Falck er faldet bort.
Sagen er dermed retsligt set afsluttet, oplyser Falck.
Tilfredshed hos region og BiosRegion Syddanmark oplyser, at den samlet havde krav på 120 millioner kroner, og at det med forliget får dækket knap tre fjerdedele af de udgifter, som regionen har haft til sagen og Bios' konkurs.
Regionsrådsformand Stephanie Lose (V) er tilfreds med aftalen.
- Der bliver sat et punktum for alle parter i sagen.
For regionen betyder det, at vi ikke skal bruge ressourcer på at forfølge alle sager på kryds og tværs, men det betyder også, at vi modtager en betragtelig økonomisk kompensation, siger hun.
Hos Bios er der ligeledes tilfredshed med, at sagen nu er afsluttet.
- Perioden med ambulancedrift i Danmark var hård og økonomisk meget belastende.
Og derfor er det selvfølgelig positivt, at vi nu bliver kompenseret fair og rimeligt, siger Stef Hellelink, direktør i Bios, i en pressemeddelelse.
/ritzau/Sagen kort:•I 2014 besluttede Region Syddanmark, at Bios, et nystiftet dansk-hollandsk selskab, skulle overtage ambulancedriften i Syd- og Sønderjylland og på Fyn fra Falck, som udtrykte stor utilfredshed med beslutningen.
•I 2015 begynder ambulancedriften at halte for Bios.
Medarbejdere søgte væk fra virksomheden, og der var bøvl med vagtplaner og responstider.
•Fra 2016 kunne Bios ikke længere opfylde sine kontraktlige forpligtelser, fordi de ikke havde ansatte nok.
•I juli 2016 begærede Region Syddanmark Bios konkurs.
•Bios beskyldte i samme forbindelse Falck for at have spredt negative rygter om selskabet, så medarbejderne søgte over til Falck.
•Falcks metoder er siden blevet dokumenteret i blandt andet en opsigtsvækkende rapport fra Konkurrencerådet, der i detaljer viste, hvordan der er blevet snydt på/ritzau/FacebookTwitterKopier linkEmner:BIOS Ambulance Service|Region Syddanmark|Stephanie Lose (politiker)|Holland|Redningsvirksomhed




https://www.dr.dk/nyheder/indland/find-badetoejet-frem-nu-kommer-hedeboelgen

IndlandFind badetøjet frem: Nu kommer hedebølgen  De kommende dage byder på sol og sommer, når varm luft fra Sydeuropa strømmer ind over landet.
I løbet af de kommende dage vil temperaturerne nå op på den gode side af 25 grader - nogle steder helt op til 30 grader.
Af Lars Lindevall23.
juni 2019 kl.
22.
25Bemærk: artiklen er mere end 30 dage gammelLæs opDen danske sommer har for alvor taget fat, og i løbet af de kommende dage bliver der god grund til at finde badetøj og solcreme frem.
Temperaturerne vil krybe op på den gode side af 25 grader i løbet af mandag, tirsdag og onsdag - nogle steder kan det nå helt op på 30 grader.
- Vi har et højtryk, der tager varmen nede fra Sydeuropa hen over hele kontinentet op mod os, siger Marianne Patzer, der er vagtchef hos Danmarks Meteorologiske Institut (DMI).
Onsdag bliver den varmeste dag - særligt i de sydøstlige dele af landet, forklarer hun.
- Onsdag kan temperaturerne nå op til 30 grader - for eksempel på Lolland-Falster, siger Marianne Patzer.
Læs også:Voldsom hedebølge på vej mod EuropaSommeren er for alvor kommet til Danmark, og i løbet af de kommende dage skal solcremen tages i brug.
Lidt køligere fra torsdagDen kraftige varme aftager dog en smule senere på ugen.
- Sent onsdag kommer der en meget svag koldfront ind fra vestkysten, som fortsætter hen over landet natten til torsdag.
Så torsdag skifter det lidt, og vi får temperaturer på 17-22 grader.
Og så begynder det lige så stille at stige igen, når vi når weekenden.
Det ser tørt ud det meste af ugen, forklarer vagtchefen.
I weekenden kan der dog begynde at komme svage fronter med regn nogle steder i landet.
- Hen over de næste 14 dage ser det ud til, at vi får temperaturer på mellem 20 og 25 grader og en lille smule regn af og til, siger Marianne Patzer, vagtchef hos DMI.
FacebookTwitterKopier linkEmner:Danmarks Meteorologiske Institut|Vejret|Lolland-Falster|Kriminalitet|Ulykker




https://www.dr.dk/nyheder/udland/bestialsk-boernemord-ryster-irland-og-udstiller-det-vaerste-ved-sociale-medier

UdlandBestialsk børnemord ryster Irland og udstiller det værste ved sociale medierDet 14-årige offer var blevet mobbet og umenneskeliggjort på sociale medier.
Nu rammer hadet de to gerningsmænd.
Liget af 14-årige Ana Kriégel havde mere end 60 skader (arkivfoto).
Af Anton Lind23.
juni 2019 kl.
22.
23Bemærk: artiklen er mere end 30 dage gammelLæs opMordet på den 14-årige irske pige Ana Kriégel var voldsomt, hensynsløst og nøje planlagt af de to 13-årige gerningsmænd.
Dreng A og dreng B, som de er blevet kendt som, havde fordelt rollerne imellem sig, da de en forårsdag sidste år førte deres plan ud i livet.
Dreng B ringede på hjemme hos Ana Kriégel og fortalte, at hans kammerat gerne ville se hende.
Ana var vild med kammeraten, så hun sagde til sine forældre, at hun ikke ville være væk så længe og fulgte glædeligt med, skriver The Guardian.
Hun fattede ikke mistanke om, hvad der ventede hende.
Så hun fulgte bare med dreng B, da han førte hende igennem en park og ind i en forladt bondegård.
Her ventede hende noget, som er en Hollywood-gyser værdig.
Dreng A stod klar iført en zombiemaske, sorte handsker, ben- og knæbeskyttere, og som våben havde han en stor kæp og betonklods klar.
Politiet har senere beskrevet det som et 'drabssæt'.
Beviser fra gerningsstedet indikerer, at hun kæmpede for sit liv, men lige lidt hjalp det.
Hun blev mishandlet, seksuelt misbrugt og til sidst tæsket til døde.
Det, der har rystet vores fundamentale antagelser om barndom, er, at gerningsmændene bag denne forbrydelse selv er børnChris McCusker, lektor i klinisk psykologiDreng B har senere fortalt i retten, at han forlod bondegården, da dreng A gik til angreb, men at han hørte hendes skrig på vej væk.
Ana Kriégels hærgede lig blev fundet delvist afklædt, tre dage efter hun forsvandt.
Sagen har ført til lynchmentalitetMordet, der blev begået i Dublin-forstaden Lucan, har på flere måder rystet Irland, beskriver The Guardian, der har fulgt sagen, mens den udfoldede sig i retten.
Den syv uger lange retssag endte i sidste uge med, at de to nu 14-årige drenge er blevet dømt for drab som de yngste i Irlands historie.
- Det, der har rystet vores fundamentale antagelser om barndom, er, at gerningsmændene bag denne forbrydelse selv er børn, siger Chris McCusker, der er lektor i klinisk psykologi ved University College Cork, til The Guardian.
Han mener samtidig, at sagen har vist de værste sider af sociale medier, da dødstruslerne er haglet ned over gerningsmændene og deres familier.
- Det har appelleret til en lynchmentalitet drevet af antagelser om ondskab, siger Chris McCusker.
Og faktisk omhandler sagen på flere måder voldsom adfærd på sociale medier.
Det var også der, det hele startede, da Ana Kriégel blev udset som bytte.
Adopteret som toårig fra RuslandAna Kriégel blev født i Rusland, men blev som toårig adopteret af et irsk par.
Hun var høj og havde dårligt syn, nedsat hørelse og forringet korttidshukommelse på grund af en tumor, hun havde fået fjernet.
Ifølge The Guardian anså de andre børn hende som socialt akavet og som en særling, og det førte til grov mobning i grundskolen, hvor hun blev drillet og ladt udenfor.
Hun blev også udsat for seksuel chikane, har hendes mor fortalt.
Ana var ensom og søgte mod de sociale medier for at finde venner og ligesindede.
Her endte det dog også med grov mobning.
Blandt andet udtrykte en bruger med en kommentar på Youtube et ønske om, at Ana skulle henrettes.
Selvtægtsmænd har delt billeder af drengeneStemningen er imidlertid vendt på sociale medier efter hendes død - eller i hvert fald er hadet rettet mod et nyt mål.
I løbet af retssagen har de to nu dømte drenge og deres familier været udsat for lidt af hvert.
Ifølge irsk lov skulle deres identitet ellers have været holdt skjult, fordi de er mindreårige - deraf navnene dreng A og dreng B.
Men selvtægtmænd har ignoreret forbuddet og delt deres navne og billeder på sociale medier.
Det har medført en lang række trusler, og den ene drengs familie har valgt at gå under jorden, siger deres advokat ifølge The Guardian.
Det lokale politi, der har ledt drabsefterforskningen, er nu gået på jagt efter dem, der brød navneforbuddet.
Samtidig har Twitter og Facebook været indkaldt til høring for deres roller i sagen.
Det har medført et påbud om, at de to selskaber straks skal fjerne al materiale, der kan afsløre drengenes identitet fra deres platforme, og dommeren i sagen har kaldt selvtægtsmændene for 'idioter' og opfordret politiet til at jage dem intenst.
Voldelig porno og søgninger på torturDreng A og dreng B afventer nu deres straf.
For mindreårige i Irland er det sjældent mere end tre års fængsel, men ved særlige omstændigheder kan der gøres en undtagelse.
Og i denne sag er juryen blevet præsenteret for en bemærkelsesværdig grov forbrydelse.
Betonklodsen og den store gren blev fundet med blod på.
Ana Kriégel havde gaffatape rundt om halsen, og hun havde omkring 60 skader rundt omkring på kroppen, mens dreng A's sæd også blev fundet på hendes lig, skriver The Guardian.
Dreng A blev ellers beskrevet som værende høflig og intelligent og med en baggrund fra et stabilt middelklassehjem.
Under efterforskningen fandt politiet dog mere end 12.
000 pornografiske billeder på hans elektroniske enheder, hvoraf mange viste seksuel vold.
Han havde også søgt på metoder til at begå tortur.
Ifølge dreng B var det også dreng A, der var kommet til ham og spurgt, om han ville være med til at slå Ana Kriégel ihjel.
Da dommen faldt over de to drenge i retten, var der glæde og lettelse hos Ana Kriégels pårørende, mens dreng A og hans forældre var kede af det, skriver The Guardian.
Dreng B's far stormede ud af lokalet for at vende tilbage kort tid efter, hvor han demonstrativt klappede og råbte, at 'et uskyldigt barn skal i fængsel'.
Den irske regering vil nu se på mulighederne for at begrænse adgangen til pornografisk materiale.
FacebookTwitterKopier linkEmner:Kriminalitet|The Guardian|Irland|Rusland|Mord




https://www.dr.dk/nyheder/udland/boris-johnson-presses-til-tage-bladet-fra-munden-efter-husspektakel

BrexitSe temaUdlandBoris Johnson presses til at tage bladet fra munden efter husspektakelPremierminister-kandidaten er røget i mediemøllen efter et meget omtalt skænderi med sin kæreste.
De britiske medier er meget optagede af, at Boris Johnson ikke vil udtale sig om et højlydt skænderi med sin kæreste natten til fredag.
Af Sean Coogan24.
juni 2019 kl.
12.
15Bemærk: artiklen er mere end 30 dage gammelLæs opBoris Johnson er i dag stået op til en lang række avisforsider, der ikke just giver anledning til hyggelæsning over morgenkaffen.
Den klare favorit til at vinde formandsvalget i Det Konservative Parti i Storbritannien optræder nemlig på en lang række forsider i de britiske aviser, efter det er kommet frem, at politiet tidligt fredag blev tilkaldt til hans lejlighed efter meldinger om husspektakel.
Naboer var bekymrede for Johnsons kæreste, Carrie Symonds, efter de havde hørt et højlydt skænderi.
Men de tilkaldte politifolk fandt "ingen lovovertrædelser eller oplagte bekymringer" og forlod adressen igen, lyder det fra avisen The Guardian, der er i besiddelse af lydoptagelser fra skænderiet.
Under et partimøde i Birmingham i lørdags blev Johnson spurgt ind til episoden, men nøjedes med nogle vittige bemærkninger om, at han ikke troede folk i salen ville høre 'om den slags', men at de var mere interesserede i hans politik.
Hør hele Boris Johnsons svar på spørgsmålet i videoen:Den tidligere udenrigsminister, der ellers plejer at være god til at slippe afsted med en kvik bemærkning, slap ikke godt fra undvigelsen, lød vurderingen i går fra DR Nyheders Storbritannien-korrespondent, Kim Bildsøe Lassen.
Og Johnsons fortielse omkring sagen ser heller ikke ud til at være nok for de britiske medier.
Den tidligere London-borgmester bør svare på spørgsmål om sagen, mener The Guardian.
- Det er ikke kun passende.
Det er en nødvendighed, lyder det.
Beskyldes for at gemme sigBoris Johnson har længe været favorit til at efterfølge Theresa May som leder af Det Konservative Parti og dermed blive britisk premierminister.
Den tidligere udenrigsminister og London-borgmester vandt samtlige fem valgrunder blandt sine kollegaer fuldkommen suverænt, men er blevet beskyldt for at gemme sig for at undgå mediernes skarpe søgelys.
Storbritanniens næste premierminister- Den 7.
juni trådte premierminister Theresa May formelt tilbage som leder af Det Konservative Parti i Storbritannien.
Hun bliver dog siddende som premierminister, indtil hendes afløser er fundet.
- 10 kandidater var fra start med i kampen om at blive partileder og premierminister.
- Kandidaterne er løbende blevet sorteret fra ved hemmelige afstemninger blandt Det Konservative Partis parlamentsmedlemmer.
Nu er der to tilbage: Boris Johnson og Jeremy Hunt.
- Selv om vinderen af duellen bliver premierminister for 65 millioner briter, så er det kun de omkring 160.
000 medlemmer af Det Konservative Parti, der vælger Theresa Mays afløser, fordi partiet har regeringsmagten.
- Storbritanniens nye premierminister forventes at være på plads i den sidste del af juli.
Særligt da han for lidt over en uge siden nægtede at stille op i en tv-debat mod flere af sine daværende udfordrere.
Herunder Jeremy Hunt, som kæmper mod Johnson om at blive premierminister, der ikke holdt sig tilbage fra at slå ud efter den fraværende rival.
- Hvis hans hold ikke engang lader ham debattere med fem ret venlige kollegaer, hvordan skal han så håndtere det med 27 EU-lande?
, lød det fra Jeremy HuntHunt skriver i en klumme i dag, at han er ligeglad med Boris Johnsons privatliv, men opfordrer ham til at lade være med at gemme sig.
Herunder ved at deltage i en debat på Sky News i morgen.
- Jeg kommer til at være der.
Så lad være med at være en kujon, Boris.
Mand dig op og vis nationen, at du kan håndtere den intense undersøgelse, som det sværeste job i landet indebærer, skriver Hunt i en klumme i dag, beretter BBC.
Hunt og Johnson er de to resterende kandidater til at overtage premierminister-posten i Storbritannien.
Det indledende felt på 10 kandidater er blevet skåret ned til de to, som de kommende uger skal forsøge at overbevise Det Konservative Partis omkring 160.
000 medlemmer om, at de er den rette til at lede Storbritannien gennem blandt andet brexit.
FacebookTwitterKopier linkEmner:Boris Johnson (politiker)|Storbritannien|Theresa May (politiker)|Twitter|EU-forhold




https://www.dr.dk/nyheder/udland/trump-afviser-lade-fbi-undersoge-drab-pa-saudisk-journalist

Khashoggi-sagenSe temaUdlandTrump afviser at lade FBI undersøge drab på saudisk journalistDrabet på den regimekritiske journalist Jamal Khashoggi er allerede blevet undersøgt voldsomt, siger Trump.
USA's præsident, Donald Trump, mener, at drabet på den saudiarabiske journalist Jamal Khashoggi er blevet undersøgt nok.
(arkivfoto) 24.
juni 2019 kl.
02.
10Bemærk: artiklen er mere end 30 dage gammelLæs opUSA's præsident, Donald Trump, afviser at lade det amerikanske forbundspoliti, FBI, undersøge drabet på den saudiarabiske journalist Jamal Khashoggi.
Det siger Trump i tv-programmet "Meet the Press" søndag, skriver nyhedsbureauet dpa.
Det er FN, der har anmodet FBI om at indlede en efterforskning af drabet på den regimekritiske journalist.
Tidligere på ugen offentliggjorde Agnes Callamard, FN's særlige efterforsker af henrettelser uden forudgående retssager, en omfattende rapport om drabet.
Læs også:Ekspert: Saudi-Arabien bliver udstillet af ny rapport om Khashoggi-mordRapporten indikerer, at blandt andre Saudi-Arabiens kronprins, Mohammed bin Salman, stod bag.
Men adspurgt om en FBI-undersøgelse af drabet i "Meet the Press" svarer Trump:- Jeg synes, at det (drabet, red.
) er blevet undersøgt heftigt.
- Hvis du har i sinde at undersøge Saudi-Arabien, så se også på Iran og se på andre lande.
Jeg vil ikke nævne nogen navne.
Men tag et kig og se, hvad det er, der foregår, siger Trump.
Han tilføjer, at saudiaraberne er store indkøbere af amerikansk forsvarsudstyr.
/ritzau/FacebookTwitterKopier linkEmner:Donald Trump (politiker)|Jamal Khashoggi (journalist)|Saudi-Arabien|Forenede Nationer|Mord




https://www.dr.dk/nyheder/udland/pompeo-rejser-til-mellemosten-vil-nedtrappe-iran-konflikt

UdlandPompeo rejser til Mellemøsten: Vil nedtrappe Iran-konfliktDen amerikansk udenrigsminister vil forsøge at løse spændingerne med Iran efter en række sammenstød.
USA's udenrigsminister Mike Pompeo rejste søndag til Saudi-Arabien og De Forenede Arabiske Emirater.
)23.
juni 2019 kl.
21.
53Bemærk: artiklen er mere end 30 dage gammelLæs opUSA's udenrigsminister, Mike Pompeo, vil rejse til Saudi-Arabien og De Forenede Arabiske Emirater for at deltage i samtaler om at nedtrappe konflikten med Iran.
Det meddelte Pompeo søndag, da han var på vej om bord på sit fly.
Det beretter nyhedsbureauet Reuters.
- Vi er parate til at forhandle uden nogen betingelser.
De (Iran, red.
) ved præcis, hvor de kan finde os, siger udenrigsministeren og tilføjer:- Jeg er overbevist om, at vi vil kunne begynde samtalerne, så snart de er villige til at sætte sig til bordet med os.
Iran skød tirsdag en amerikansk drone ned, fordi den ifølge præstestyret var fløjet ind i iransk luftrum ved Hormuzstrædet.
USA har benægtet, at dronen skulle have befundet sig i iransk luftrum.
Siden meddelte USA's præsident, Donald Trump, at han havde aflyst et ellers planlagt militært angreb mod iranske mål.
Del af en længere rejseBesøget i Saudi-Arabien og De Forenede Arabiske Emirater bliver en del af en længere rejse til Indien, som Mike Pompeo ankommer til tirsdag.
Udenrigsministeren kalder de to lande for "fantastiske allierede i mødet med udfordringerne med Iran".
Pompeo benyttede søndag lejligheden til at trække på skuldrene af billeder fremlagt af den iranske udenrigsminister, der ifølge Iran beviser, at USA i maj sendte en overvågningsdrone ind i iransk luftrum.
Han mener ikke, at medierne bør tage materialet seriøst.
- I har set det barnagtige kort, som udenrigsminister Zarif har fremlagt, og som står i kontrast til den kvalitet og professionalisme, som det amerikanske militær og den amerikanske efterretningstjeneste står for, siger Mike Pompeo.
- Kortet efterlader ingen tvivl om, hvor det ubemandede fartøj var - det var i internationalt luftrum, tilføjer han.
/ritzau/FacebookTwitterKopier linkEmner:Donald Trump (politiker)|Iran|Mike Pompeo (politiker)|USA|Flytrafik




https://www.dr.dk/nyheder/udland/kina-ikke-et-ord-om-hongkong-optojer-pa-topmode

Protester i HongkongSe temaUdlandKina: Ikke et ord om Hongkong-optøjer på topmødeForhold i Hongkong er et internt anliggende for Kina, som ikke skal drøftes på G20-møde, siger viceminister.
I går var der nye protester i Hongkong.
Denne gang mod politibrutalitet i forbindelse med den seneste tids store demonstrationer i byen.
)24.
juni 2019 kl.
07.
03Bemærk: artiklen er mere end 30 dage gammelLæs opKina vil ikke tillade, at den seneste tids omfattende protester i Hongkong mod et kontroversielt lovforslag bliver drøftet på det forestående topmøde i G20-gruppen.
- Vi vil ikke tillade G20 at diskutere Hongkong-emnet.
Anliggender i Hongkong er udelukkende et internt kinesisk spørgsmål.
Intet fremmed land har ret til at blande sig, siger Zhang Jun, Kinas viceudenrigsminister, på en pressebriefing mandag i Beijing ifølge nyhedsbureauet Reuters.
G20-mødet finder sted fredag og lørdag i den japanske by Osaka.
Hovedtemaerne ventes at blive global økonomi og handel.
Læs også:Censur i Kina: Medie giver alternativ forklaring på Hongkong-protesterMillioner af indbyggere i Hongkong er denne måned gået på gaden for at protestere mod et lovforslag, der ville give myndighederne lov til at udlevere mistænkte personer til retsforfølgelse i Kina.
Demonstrationerne udviklede sig til de mest voldelige i årtier, da politiet affyrede gummikugler og tåregas for at opløse de store menneskemængder.
Nye kæmpe-demonstrationerI den forgangne uge undskyldte Hongkong politiske leder, Carrie Lam, endnu en gang over for befolkningen som følge af sin håndtering af det kontroversielle lovforslag, som hun midlertidigt har trukket tilbage.
Men hun afviste at træde tilbage fra sin politiske toppost.
Det udløste fredag nye massedemonstrationer.
Her gentog deltagerne deres krav om Carrie Lams afgang, ligesom de kræver frigivelse af demonstranter, der er blevet anholdt i løbet af den seneste tids politiske uroligheder i storbyen.
G20 omfatter verdens 19 vigtigste industrilande og vækstøkonomier samt EU.
Hongkong har tidligere været en britisk koloni.
Den blev i 1997 ført tilbage til Kina som en særskilt administrativ region med udstrakt selvstyre.
/ritzau/FacebookTwitterKopier linkEmner:Hong Kong|G20|Kina|EU|Kriminalitet




https://www.dr.dk/nyheder/indland/politikere-om-evakueret-dansk-dreng-i-syrien-en-rigtig-positiv-nyhed

IndlandPolitikere om evakueret dansk dreng i Syrien: 'En rigtig positiv nyhed' Det er den rigtige beslutning, at en såret dansk dreng er blevet hjulpet væk fra IS-flygtningelejr, siger flere partiledere.
En dansk dreng, som hidtil har befundet sig i den syriske flygtningelejr al Hol, er blevet udleveret til danske myndigheder.
Det bekræfter Udenrigsministeriet.
Af Lars Lindevall og Louise Dalsgaard23.
juni 2019 kl.
22.
01Bemærk: artiklen er mere end 30 dage gammelLæs opEn alvorligt såret, 13-årig dreng med dansk statsborgerskab er med hjælp fra danske myndigheder blevet reddet ud af Syrien, så han kan få behandling og komme hjem til Danmark.
Det har Udenrigsministeriet bekræftet over for DR Nyheder.
- Det er rigtig godt og positivt.
Her var der en dreng, der virkelig havde behov for at komme væk, og det var godt, siger Socialdemokratiets formand, Mette Frederiksen om evakueringen af drengen.
Som barn af danske forældre, der har har støttet terrororganisationen Islamisk Stat (IS), er drengen blevet evakueret fra en flygtningelejr i det nordlige Syrien, hvor flere tusinde IS-støtter bliver tilbageholdt.
Drengen har i flere måneder opholdt sig på et hospital og i flygtningelejren Al-Hol med sin mor og søskende, efter han ifølge DR Nyheders oplysninger blev skudt i ryggen under kampene om Islamisk Stats sidste højborg i Syrien i byen Baghouz.
Flygtningelejrene i SyrienAl-Hol og Al-Roj er to store flygtningelejre for IS-støtter i Syrien.
Her bliver kvinder og børn tilbageholdt.
I alt er 73.
000 tilbageholdt i Al-Hol.
Forholdene i lejrene bliver af Det Syriske Observatorium for Menneskerettigheder beskrevet som farlige, og organisationen vurderer, at mindst 271 personer er døde i lejrene.
Drengen er nu blevet fragtet til et hospital uden for Syrien med henblik på medicinsk stabilisering, inden han bliver hentet hjem til Danmark, oplyser Udenrigsministeriet.
Læs også:13-årig såret dansk dreng af reddet ud af Syrien'Danske børn udsættes for voldsomme overgreb'Midt i de igangværende regeringsforhandlinger har flere partiledere kommenteret sagen.
Det er første gang, Danmark officielt evakuerer en dansk statsborger med relation til IS-støtter i Syrien.
SF's formand, Pia Olsen Dyhr, kalder det "en rigtig positiv nyhed", at den 13-årige dreng bliver hjulpet hjem.
- Vi har desværre danske børn, som sidder fast i flygtningelejre i Syrien, som er udsat for nogle meget voldsomme overgreb, men også meget voldsomme livsbetingelser.
Så vidt jeg ved, er drengen blevet beskudt, og derfor skal han selvfølgelig hjem til behandling i Danmark, siger SF's formand, Pia Olsen Dyhr.
- Hvis der er tale om danske statsborgere, hører de hjemme i Danmark, tilføjer hun.
Ifølge DR’s oplysninger opholder flere end 25 kvinder og børn med forbindelse til Danmark sig i lejre for Islamisk Stat-støtter i det nordlige Syrien.
K-ordfører: Voksne IS-støtter skal blive uden for DK's grænserDet Konservative Folkepartis udenrigs- og retsordfører, Naser Khader, mener, at det er en rigtig vurdering fra dansk side at hjælpe den 13-årige dreng på trods af, at hans forældre har støttet Islamisk Stat.
Han mener dog, at voksne danskere, der har støttet terrororganisationen, skal blive uden for Danmarks grænser.
- Udenrigsministeriets Borgerservice har vurderet, at der er et barn, som er hårdt såret, der har brug for behandling, og det er ok.
Vi har ikke et problem med børnene, men vi har et problem med forældrene, som har været en del af en terrororganisation, der har rigtig meget på samvittigheden.
De skal holde sig uden for Danmarks grænser, og vi skal sørge for, at de bliver retsforfulgt internationalt, siger Naser Khader.
Ifølge DR Nyheders oplysninger er begge drengens forældre danske statsborgere.
De rejste til Syrien for omkring fire år siden med deres børn for at leve i Islamisk Stats såkaldte kalifat.
Faren er ifølge DR Nyheders oplysninger senere død i Syrien.
Skaarup: Sårede bør hjælpes i nærområderPeter Skaarup, der er gruppeformand for Dansk Folkeparti på Christiansborg, siger, at det er en god gerning at hjælpe drengen til at få behandling, men han er generelt modstander af, at børn af IS-forældre skal hjælpes til Danmark.
- Jeg synes, det er rigtigt, at man hjælper et barn i nød.
Men han er såret, fordi hans forældre tog ham med ned til et krigshelvede, og fordi de støttede terrororganisationen Islamisk Stat.
Og der har vi den grundlæggende opfattelse, at man ikke først kan vende Danmark ryggen, og når så krigslykken vender, så forventer man, at Danmark stiller op.
Derfor bør vi hjælpe de børn på stedet dernede - ikke i Danmark, siger Peter Skaarup fra Dansk Folkeparti.
Den 13-årige dreng er lam i benene og har ikke haft mulighed for at få den nødvendige hjælp og genoptræning i flygtningelejren i Syrien, fortæller DR's mellemøstkorrespondent Michael S.
Lund, der var til stede, da drengen blev hentet.
- En dansk delegation ankom over middag på den syriske side af grænsen sammen med en ambulance.
Han blev så flyttet på en båre fra den ene ambulance til den anden og kørt ud af Syrien.
- Forinden havde lederen af den danske delegration underskrevet overleveringspapirerne, fortæller Michael S.
Lund, der befinder sig i området ved den syriske grænse.
Læs også:Mellemøstkorrespondent: 'Det tog halvanden time og så var dansk dreng ude af Syrien'FacebookTwitterKopier linkEmner:Islamisk Stat|Mette Frederiksen (politiker)|Naser Khader (politiker)|Syrien|Terrorisme




