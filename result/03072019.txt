https://www.dr.dk/sporten/tennis/15-aarig-tenniskomet-imponerer-igen-spiller-sig-videre-til-tredje-runde-i-wimbledon

Tennis15-årig tenniskomet imponerer igen: Spiller sig videre til tredje runde i WimbledonUnge Cori Gauff imponerede igen og sendte slovak ud i anden runde i Wimbledon efter sejr over Venus Williams.
Cori Gauff var igen i fokus i Wimbledon, da hun avancerede til tredje rundt i damesingle med sejr over slovak.
Kasper Heide Lund03.
juli 2019 kl.
22.
48Bemærk: artiklen er mere end 30 dage gammelLæs opEt godt bud er, at 15-årige Cori Gauff er ny publikumsfavorit i damesingle i dette års Wimbledon.
Onsdag fortsatte den unge amerikaner med at imponere, efter at hun i første runde gjorde det af med selveste Venus Williams.
I anden runde ventede så slovakiske Magdalena Rybarikova, der er nummer 139 i verden, og her slog teenageren igen til.
Læs også:15-årig sender femdobbelt Wimbledon-vinder ud i første rundeCori Gauff vandt kampen 6-3, 6-3, og dermed står kvalifikationsspilleren nu i tredje runde i grand slam-turneringen.
Her skal den unge komet, der er rangeret som nummer 313 i verden, møde Polona Hercog fra Slovenien, som onsdag besejrede Madison Keys, der er nummer 16 i verden, 6-2, 6-4.
Cori Gauff var ét stort smil, da hun havde vundet sin anden runde kamp.
 Stortalentets mor Candi Gauff jublede også over sejren på tilskuerpladserne.
1 / 2Cori Gauff var ét stort smil, da hun havde vundet sin anden runde kamp.
1 / 2Stortalentets mor Candi Gauff jublede også over sejren på tilskuerpladserne.
2 / 2Sloveneren er nummer 60 i verden, og der venter dermed Cori Gauff lidt af en opgave i tredje runde i hendes første grand slam-turnering på seniorplan.
Cori Gauff var i 2017 i finalen for juniorer i US Open, og hun vandt juniorernes French Open i fjor.
/ritzau/FacebookTwitterKopier linkEmner:Venus Williams (tennisspiller)|Wimbledon Championships|Tennis|Slovenien|USA




https://www.dr.dk/nyheder/indland/fjaesingens-endnu-mere-giftige-lillebror-har-indtaget-de-danske-farvande

IndlandFjæsingens endnu mere giftige lillebror har indtaget de danske farvande Den lille fjæsing er blevet fanget tæt på kysten ved Sjællands Odde.
Den lille fjæsing, der ses på dette billede, blev fanget for kort tid siden af en naturvejleder.
Den er endnu mere giftig end den almindelig fjæsing, der også kaldes for 'havets hugorm'.
(Privatfoto.
)Af Marco De Los Reyes03.
juli 2019 kl.
22.
21Bemærk: artiklen er mere end 30 dage gammelLæs opFjæsingen er kendt som Danmarks eneste giftige fisk.
Men hidtil har det været den såkaldt almindelige fjæsing, men har kunnet støde på - eller rettere stikke sig på - i de indre danske farvande.
Men nu er den lille fjæsing også kommet hertil, og den er tilmed mere giftig end den almindelige fjæsing, der også kaldes for 'havets hugorm'.
StørrelserDen almindelige fjæsing er typisk omkring 40 centimeter lang.
Den lille fjæsing er blot cirka 15 centimeter lang.
Man har længe vidst, at den lille fjæsing har været i Skagerak og Kattegat, men denne sommer er den blevet opdaget helt inde ved kysten ved Sjællands Odde.
- Der er ingen tvivl om, at det er en lille fjæsing.
Det kan man se på billedet.
Kropsformen er en anden end hos den almindelige fjæsing, fortæller Henrik Carl, der er fiskeekspert ved Statens Naturhistoriske Museum, og som står i spidsen for Fiskeatlasset, der har til formål at kortlægge udbredelsen af de danske saltvandsfisk.
- Det er en af vores tidligere studerende, der fandt den.
Han er nu naturvejleder, og han fik fat i den med sin kniv, da han var ude og snorkle.
Lige nu ligger den i en fryser i et sommerhus på Sjællands Odde, men den bliver leveret til os i løbet af et par uger, fortæller Henrik Carl.
Den lille fjæsing har det latinske navn echiichthys vipera, og den ses her camoufleret i havbunden.
Den almindelige fjæsing holder normalt til ude på mindst et par meters dybde.
Den lille fjæsing derimod kommer meget tættere på land, og derfor kan man også som almindelig badegæst støde på den.
HjælpEr man bekymret efter et stik fra en fjæsing, er det en god idé at tage kontakt til sin egen læge eller ringe til Giftlinjen på 82121212.
- Den holder typisk til på sandbund, og det er der, vi også bader.
Men man skal ikke være bange for at bade, og man dør heller ikke, hvis man bliver stukket.
Det gør ondt, men det vigtigste er, at man ved, hvordan man behandler et stik, hvis man får et.
Man skal nemlig lynhurtigt have det sted, man er stukket, i varmt vand.
Så varmt man kan holde det ud og så lade det blive der i en halv time, forklarer Henrik Carl.
- Hvis man har et svageligt helbred eller er allergisk, kan det selvfølgelig godt blive farligt.
Man kan sammenligne det med flere hvepsestik samtidig.
Det er en gift, der består af flere forskellige giftstoffer.
Noget kan gøre ondt, og noget kan give nogle lammelser.
Men i de fleste tilfælde hæver man op, og det gør ondt, og det kan vare længe, hvis man ikke får det behandlet.
Selv et almindeligt fjæsingestik kan det tage måneder at komme sig over.
Henrik Carl, som er fiskeekspert ved Statens Naturhistoriske Museum, ses her sammen med en grønlandsk haj, der var kommet til Kattegat.
Store mængderSelv om der indtil nu kun er tale om et dokumenteret fund i de indre danske farvande, kan der ifølge Henrik Carl sagtens være store mængder lille fjæsing.
- Den sydligste eksempel, vi var stødt på, inden denne, var ved Læsø, og der er alligevel et stykke til Sjællands Odde.
Så der er ingen grund til at tro, at den ikke også kunne være i Øresund og ved hele Nordsjælland.
Hvis vi kigger på Nordsøstrandene, så snakker vi tusinder.
Men hvor mange der er kommet ind i vores indre farvande, har vi ingen idé om.
Men vi snakker sikkert om hundreder eller tusinder.
Men det er jo nogle, der undgår opmærksomhed, idet de typisk er nedgravet på lavt vand, så man ser dem ikke ret meget.
Men havde der været rigtig mange, vil vi have hørt om fangster nogle gange, fastslår Henrik Carl.
Herover kan du se et indslag fra tv-programmet Dig og dyrene fra 1978.
Her fortæller vært Poul Thomsen om den almindelige fjæsing.
Kan sagtens spisesDen almindelige fjæsing er i mange år blevet eksporteret til Italien, hvor man ifølge Henrik Carl flere steder spiser den med glæde:- Den smager fint.
Man skal bare skære hovedet af.
Der er ikke så mange danskere, der spiser den, og det har nok noget med traditioner at gøre.
Læs også:Fjæsing med flødekartofler, skinke og ost - opskriftMen det kan være, der snart er flere danskere, som begynder på det, nu hvor den er på vej til at blive mere almindelig herhjemme.
For man kan ikke gøre noget ved, at der er flere og flere, som finder vej hertil.
- Nej, det man kan ikke.
Det er en naturlig ting.
Det er en meget almindelig fisk i landene lige syd for os, og den bliver nok også mere almindelig herhjemme, i takt med at temperaturen stiger, siger Henrik Carl.
FacebookTwitterKopier linkEmner:Sjællands Odde|Statens Naturhistoriske Museum|Sjælland|Fisk|Sundhed og velvære




https://www.dr.dk/nyheder/regionale/oestjylland/her-er-alt-ukrudt-velkommen-maria-og-familien-dropper-bede-og

ØstjyllandHer er alt ukrudt velkommen: Maria og familien dropper bede og plæneklipperFlere vælger at gøre haven mere vild og naturlig for dyrelivet og miljøets skyld.
Maria Elisabeth Strunge Sørensen har set mange flere sommerfugle, fugle og sågar en snog, efter familien lod haven gro.
Af Sarah Friis Elkjær03.
juli 2019 kl.
21.
19Bemærk: artiklen er mere end 30 dage gammelLæs opSkvalderkål, højt græs og rådne træstammer er ikke længere forvist fra de danske haver.
Det er nemlig blevet mere og mere populært at lade haven gå fra de styrede bede til at gro mere naturligt til gavn for dyr og insekter.
En af de haveejere, som har ladet plæneklipperen stå, er Maria Elisabeth Strunge Sørensen, hendes mand og tre børn, der bor i Laurbjerg ved Langå.
- Vi har et stort ønske om at passe på vores natur.
Vi er forældre og er blevet ret skræmte af klimakrisen.
Det er enormt vigtigt at gøre, hvad man kan, og det er et godt sted at starte, siger hun.
Familien har hverken legetårn eller trampolin, da det er naturen, som fylder i haven.
- Børnene kan ikke så godt spille fodbold i haven, men de begynder at interessere sig rigtig meget for insekter og bliver glade, når de ser en sommerfugl.
For deres opdragelse og livserfaring er det enormt vigtigt at lære at passe på naturen.
Det har også betydning for deres fremtid.
Men er haven ikke bare meget rodet?
Maria Elisabeth Strunge Sørensen fortæller om sin have i videoen:Interessen for det vilde stigerForeningen Vild med Vilje, der arbejder for at skabe en mere mangfoldig og vild natur i Danmark, oplever også en stor fremgang, fortæller formand Philip Hahn-Petersen.
- Vi har blandt andet en facebookgruppe, der de sidste to år er eksploderet i aktivitet og antal medlemmer.
Især i år har vi mærket, at interessen for at lære, hvordan man kan invitere de vilde arter ind på egen matrikel, er stødt stigende, siger han.
En af ideerne bag naturlige haver er at skabe levesteder for dyr og insekter, og Haveselskabet mærker også, at flere vil have en vildere have.
Man får også mulighed for at sætte et ”Vild med Vilje”-skilt op, så folk kan se, at man ikke er kvartalsdranker, bare fordi haven vokser vildt (.
.
.
)Philip Hahn-Petersen, formand, Vild med ViljeDet fortæller havefaglig rådgiver Louise Møller fra Haveselskabet, der synes, at det er en positiv tendens.
- I meget høj grad.
Det er kommet lidt i takt med, at vi snakker klimaændringer og miljø, samt de tal, der viser, at biodiversiteten er kraftigt faldende.
Jeg tror, at havefolkene har spurgt: 'Hvad kan vi gøre inden for vores egen lille hæk og havelåge for at ændre det her?
', siger hun.
Svært at bryde normenDet er ikke nemt at være den første i et villakvarter, der lader græsset gro og naturen brede sig.
Det oplever Haveselskabet, siger Louise Møller.
- Man har måske mange, der siger, at det ser lidt rodet ud, og som ikke vil have, at skvalderkålen breder sig ind i deres have.
Det er bestemt ikke nemt at være foregangsmand eller foregangskvinde her.
Netop derfor blev foreningen Vild med Vilje skabt, fortæller Philip Hahn-Petersen.
- Det er for at bryde de normer, der siger, at man skal holde sin have stram og veltrimmet hele tiden, siger han.
Hvor højt scorer din have på biodiversiteten?
Test det herVed at være en del at fællesskabet oplever folk, at der også er andre, som er i gang med at bryde normerne for, hvad en rigtig have er.
- Man får også mulighed for at sætte et ”Vild med Vilje”-skilt op, så folk kan se, at man ikke er kvartalsdranker, bare fordi haven vokser vildt - men at det er med fuldt overlæg.
Læs også:Lad græsset vokse og undgå sprøjtegift: Sådan kan du hjælpe de truede bierForeningen Vild med Vilje råder haveejere med vilde tendenser til at sætte et skilt op, hvor der står, at haven er vild med vilje, og at man måske lige klipper en sti gennem det høje græs.
Det kan nemlig fjerne de fleste misforståelser, når naboen ved, at du med fuldt overlæg har inviteret naturen helt op til hoveddøren.
Sådan kan din have eller dele af din have blive vildere:•Start eventuelt med at lave et hjørne eller bed vildere.
•Plant robuste planter, der kan klare sig naturligt i haven.
•Plej haven mindre.
•Lad græsset gro.
•Undgå sprøjtemidler og kunstgødning.
•Vælg hjemmehørende planter, der giver føde til fugle, egern, insekter og andre dyr.
•Plant stedsegrønne og tornede planter, som giver skjul og overvintringssteder.
•Plant træer, buske og stauder i forskellige højder.
•Kilde: Vild med Vilje og HaveselskabetFacebookTwitterKopier linkEmner:Havebrug|Insekter|Planter|Dyr|Langå




https://www.dr.dk/nyheder/udland/vandrer-doed-efter-vulkanudbrud-i-italien

UdlandVandrer død efter vulkanudbrud i ItalienEn stor askesky indhyller den italienske ø Stromboli, hvor et vulkanudbrud har skabt frygt.
Lava flyder mod havet på den italienske ø Stromboli, hvor en vulkan er gået i udbrud.
03.
juli 2019 kl.
21.
08 | opdateret 04.
juli 2019 kl.
10.
20Bemærk: artiklen er mere end 30 dage gammelLæs opMindst én person har mistet livet under et vulkanudbrud på den italienske ø Stromboli onsdag.
En turist døde, da vedkommende var på vej ad en af de stier, der fører til vulkanens top, da udbruddet skete.
Det oplyser borgmesteren i byen Lipari til det italienske nyhedsbureau Ansa.
En anden person meldes kvæstet.
Læs også:VIDEO Italiensk vulkan er gået i udbrud og spyr lavaUdbruddet har skabt frygt blandt såvel beboere som turister.
- Det var som at være i helvede på grund af den regn af ild, der kom fra himlen, fortæller Giovanni Longo, der er præst på øen, til italienske nyhedsbureauer.
Et brag fra vulkanen blev efterfulgt af en stor askesky, der blev kastet højt op i luften og spredte sig ud over øen onsdag eftermiddag, oplyser øjenvidner og eksperter.
- Vi så eksplosionen fra hotellet.
Der lød et højt brøl, fortæller Michela Favorito, der arbejder på et hotel tæt ved byen Fico Grande på den østlige side af øen.
ChoktilstandEn britisk turist, der befinder sig på øen Panarea omkring 27 kilometer fra Stromboli, hørte udbruddet.
- Vi vendte os og kunne se en paddehattesky komme fra Stromboli.
Alle var i chok.
Så begyndte rødglødende lava at løbe ned ad bjerget mod den lille landsby Ginostra, fortæller turisten, Fiona Carter.
Stefano Branca, der er vulkanekspert ved det italienske institut for geofysik og vulkanologi (INGV), fortæller, at der var tale om et relativt sjældent og intenst udbrud.
Vulkanudbruddet har forårsaget enkelte brande på den vestlige del af Stromboli, oplyser redningsmandskab.
Stromboli ligger nord for Sicilien.
/ritzau/ReutersFacebookTwitterKopier linkEmner:Italien|Vulkanudbrud|Turisme|Ulykker|Sicilien




https://www.dr.dk/sporten/tennis/djokovic-spadserer-videre-i-wimbledon-uden-besvaer

TennisDjokovic spadserer videre i Wimbledon uden besværFavoritten Novak Djokovic ordnede amerikaner i tre sæt og møder ung polak i tredje runde i Wimbledon.
Novak Djokovic kunne knytte næven, da han uden problemer blev klar til tredje runde i Wimbledon.
03.
juli 2019 kl.
22.
07Bemærk: artiklen er mere end 30 dage gammelLæs opNovak Djokovic havde ingen problemer med at avancere i Wimbledon, da verdensetteren onsdag blev klar til tredje runde.
Her besejrede serberen i tre sæt amerikanske Denis Kudla overbevisende med 6-3 6-2 6-2 i en ensidig forestilling, hvor Djokovic beviste, at formen er, hvor den skal være.
Djokovic brød til 2-0 og 4-0 og kom foran 5-0 i første sæt.
Det blev 1-5, og så brød Kudla og holdt sin serv, men Djokovic serverede sættet hjem til 6-3.
Læs også:Wozniacki sikkert videre i WimbledonI andet sæt lykkedes det for verdens nummer 111 at bryde til 2-4, men amerikaneren blev selv brudt tre gange og tabte sættet klart.
Djokovic lagde ud med at bryde ved første mulighed i tredje sæt til 1-0-føring, og han brød igen til 5-2 og udnyttede så den fjerde matchbold til at sikre sig sejren.
Det tog en time og 33 minutter for Djokovic at blive klar til at møde polske Hubert Hurkacz i næste runde.
Den 22-årige polak er nummer 48 i verden.
Novak Djokovic har tidligere i karrieren vundet Wimbledon fire gange.
Det skete i 2011, 2014, 2015 og i fjor.
Læs også:QUIZ Hvor meget ved du egentlig om Wimbledon?
Han kan sikre sig sin grand slam-titel nummer 16, hvis han vinder Wimbledon.
- Ambitionerne er høje, og jeg har været heldig i min karriere at gøre det så godt i grand slam-turneringer.
Jeg kan kun tænke på næste udfordring og tage tingene skridt for skridt, siger Djokovic ifølge Reuters.
I finalen i fjor vandt Djokovic over Kevin Anderson, og sydafrikaneren blev også klar til tredje runde, da han besejrede serbiske Janko Tipsarevic i en kamp, der strakte sig over fire sæt.
Kevin Anderson sejrede 6-4, 6-7 (5/7), 6-1, 6-4, og 33-årige Anderson, der er seedet som nummer fire, møder i tredje runde argentinske Guido Pella.
/ritzau/FacebookTwitterKopier linkEmner:Novak Djokovic (tennisspiller)|Wimbledon Championships|Tennis




https://www.dr.dk/sporten/tennis/wozniacki-sikkert-videre-i-wimbledon-2

TennisWozniacki sikkert videre i WimbledonCaroline Wozniacki servede godt og sled ung russer op, da hun avancerede til tredje runde i Wimbledon med en sejr i to sæt.
Veronika Kudermetova blev besejret onsdag af Caroline Wozniacki, som er klar til tredje runde i Wimbledon.
03.
juli 2019 kl.
20.
58Bemærk: artiklen er mere end 30 dage gammelLæs opCaroline Wozniacki er videre fra anden runde i Wimbledon efter sin anden sejr i dette års udgave af grand slam-turneringen.
Onsdag viste Wozniacki stor styrke i sine server, da hun besejrede russiske Veronika Kudermetova 7-6 (7-5), 6-3.
I tredje runde skal Wozniacki møde Shuai Zhang, der er nummer 50 i verden.
Wozniacki har mødt den 30-årige kineser to gange tidligere og tabte senest i 2016 efter sejr i 2014.
- Det var meget vigtigt for mig at slå en spiller, der er i god form på græsset.
- Hun har spillet godt, og mit helbred har det godt.
Det er det vigtigste.
Forhåbentlig kan jeg få et par kampe mere her.
Det er altid specielt at spille ved Wimbledon.
- Jeg var lidt frustreret, over at jeg ikke fik det andet break i andet sæt.
Det ville have givet mig lidt ro, men jeg formåede at vinde alligevel.
Det er jeg rigtig glad for, siger Caroline Wozniacki ifølge TV2 Sport.
Tæt første sæt på court no.
1Første sæt mod Kudermetova blev utrolig tæt, og Wozniacki havde godt styr på sine server.
Hun udnyttede et minibreak i tiebreaken til 6-5 til at vinde sættet i sin serv efterfølgende.
Læs også:Skadet modstander sender Wozniacki hurtigt videre i WimbledonForinden var der opstået lidt dramatik, da Kudermetova bagud 2-3 i første sæt måtte behandles for smerter.
Den 22-årige russer lå på ryggen på græsset og blev tilset, inden der blev annonceret en timeout på tre minutter.
Det lignede optrækket til endnu et avancement efter en skade, som også skete for Wozniacki i første runde mod Sara Sorribes Tormo.
Veronika Kudermetova fik behandling i første sæt.
Kudermetova fik dog rejst sig og vendte 0-30 og servede sig på 3-3, men hun var ikke i nærheden af at bryde, da Wozniacki øgede til både 4-3, 5-4 og 6-5.
Ved 6-6 måtte første sæt så i tiebreak.
Ved 3-3 fik Wozniacki point i Kudermetovas serv og bragte sig også foran 5-3.
Det blev 4-5, og efter en stor fejl af Kudermetova, kom Wozniacki foran 6-5 og servede sættet hjem.
Dansk overtag i andet sætWozniacki misbrugte to muligheder for at bryde med det samme i andet sæt, men udlignede til 1-1.
Igen fik Wozniacki to muligheder for at bryde, og syvende gang i kampen lykkedes det danskeren.
Hun leverede kampens første servegennembrud og øgede til 2-1 og serverede sig rent på 3-1, og russeren var stadig ikke i nærheden af at bryde.
Læs også:Wozniacki om premieresejr: Det var op ad bakke fra startenKudermetova overlevede to breakbolde igen, og efter stort besvær reducerede hun til 2-3.
Så holdt spillerne deres server, og Wozniacki bragte sig foran 5-3, og efter en netruller var der matchbold.
Den blev overlevet, og lige så med endnu en, men tredje gang var lykkens gang for Wozniacki.
Den 28-årige dansker er aldrig kommet længere end til fjerde runde ved grand slam-turneringen på græs.
/ritzau/FacebookTwitterKopier linkEmner:Caroline Wozniacki (tennisspiller)|Wimbledon Championships|Tennis|TV 2 (tv-kanal)|London




https://www.dr.dk/sporten/cykling/tourdefrance/video-dressurdreng-skabsfysiker-og-kaffe-connaisseur-moed-tour

Tour de FranceVIDEO Dressurdreng, skabsfysiker og kaffe-connaisseur: Mød Tour-debutanten AsgreenKasper Asgreen er glad for kaffe og kosmologi, og i ungdommen red han på hest, inden han som 14-årig satte sig på jernhesten.
Af Tobias Boldt03.
juli 2019 kl.
20.
45Bemærk: artiklen er mere end 30 dage gammelLæs opHan har sikret sig DM i enkeltstart, kørt sig til en andenplads i monument-klassikeren Flandern Rundt og vundet en etape af Tour of California.
I sin første hele sæson som professionel har Kasper Asgreen slået sig fast som en af cykelverdenens største talenter, og netop nu er den 24-årige dansker ved at gøre sig klar til karrierens første Tour de France.
Læs også:Vanvittigt forår for dansk cykelrytter: 'Det er gået rigtig stærkt'Men hvem er manden bag watt-monsteret?
Det spørgsmål har DR Sporten sat sig for at undersøge, mens Asgreen pakker sin Tour-kuffert.
Svaret er en kaffeglad koldingenser med kosmologisk interesse og en fortid som dressurrytter, inden hesten i 14-årsalderen blev udskiftet med en jernhest.
Du kan lære Kasper Asgreen bedre at kende i videoen øverst i artiklen og følge alle de danske Tour-ryttere i Aftentour på DR1.
FacebookTwitterKopier linkEmner:Kasper Asgreen (cykelrytter)|DR1|Cykelsport|Frankrig|Belgien




https://www.dr.dk/nyheder/udland/forstaa-det-nye-europa-parlament-her-er-6-grafikker-og-en-video-der-guider-dig

Det nye Europa-ParlamentSe temaUdlandForstå det nye Europa-Parlament: Her er 6 grafikker og en video, der guider dig igennemDet nye Europa-Parlament kommer til at få stor indflydelse på de fremtidige EU-love.
Få et overblik over parlamentet her.
Syv af de danske europaparlamentarikere - Christel Schaldemose (S), Morten Helveg Petersen (R), Nikolaj Villumsen (Ø), Pernille Weiss (K), Margrete Auken (SF), Peter Kofod (DF) og Morten Løkkegaard (V) - har netop taget hul på de kommende fem års arbejde.
Af Per Bang Thomsen03.
juli 2019 kl.
19.
53 | opdateret 04.
juli 2019 kl.
09.
23Bemærk: artiklen er mere end 30 dage gammelLæs opI disse dage mødes de nyvalgte europaparlamentarikere, heriblandt de 13 danske, for første gang i Strasbourg.
De skal i de kommende fem år være med til at forme EU og de love, som skal gælde for hele EU.
Men hvordan ser det nye Europa-Parlament ud?
Få overblikket her:Hvor kommer de fra?
I alt 751 politikere er blevet valgt til Europa-Parlamentet, og de kommer fra alle EU’s 28 medlemslande.
Antallet af pladser i Europa-Parlamentet bliver fastsat ud fra, hvor store medlemslandene er.
Tyskland, der er det mest folkerige land i unionen, har flest parlamentarikere, mens Cypern, Estland, Luxembourg og Malta har færrest med seks parlamentarikere hver.
Danmark har 13 pladser i parlamentet.
Det stiger dog til 14, når Storbritannien på et tidspunkt forlader EU.
Hvor mange stemte?
De blev valgt ved europaparlamentsvalget, der blev afholdt i slutningen af maj i år i alle medlemslandene.
Stemmeprocenten har været faldende igennem mange år.
Men denne gang lykkedes det at få vendt kurven:I Danmark stemte 66 procent af de stemmeberettigede, mens hele 88,47 procent stemte i Belgien.
Her er det dog også lovpligtigt at stemme.
Lavest var valgdeltagelsen i Slovakiet, hvor kun 22,74 procent stemte.
Hvilke politiske grupper blev størst?
Langt størstedelen af europaparlamentarikerne sidder i grupper, som på mange måder minder om partierne på Christiansborg.
Her sidder parlamentarikerne med ligesindede fra andre EU-lande, og de debatterer lovforslagene, inden de skal stemme om dem.
De to gamle partifamilier, de kristenkonservative og socialdemokraterne, forblev de to største grupper i Europa-Parlamentet - men mistede indflydelse.
Siden det første direkte valg til Europa-Parlamentet i 1979 har de ellers haft flertallet sammen.
Men det har de ikke længere.
Til gengæld gik de liberale og De Grønne, som begge er pro-europæiske, frem.
Det betyder, at de EU-positive grupper samlet set har flertallet i Europa-Parlamentet.
Den EU-skeptiske højrefløj gik også frem, mens den yderste venstrefløj gik tilbage.
Hvis det alene var Danmark, der skulle bestemme, så ville Europa-Parlamentet se sådan ud:Her blev den liberale Forny Europa-gruppe, hvor både Venstre og De Radikale sidder med, størst.
Hvor blev de forskellige partifamilier størst?
Kaster man et blik på Europa, så er der stor forskel på, hvor de forskellige partifamilier blev størst.
I Danmark blev den liberale Forny Europa som bekendt den største gruppe, og det samme var tilfældet i Tjekkiet og Estland.
Den kristenkonservative EPP-gruppe blev derimod størst i lande som Tyskland, Grækenland og Ungarn, mens den socialdemokratiske S&D-gruppe blev størst i Spanien og Polen.
I et land som Holland fik EPP, S&D og Forny Europa valgt lige mange parlamentarikere ind, og i Finland blev EPP og Forny Europa lige store, hvis man ser på mandattallet.
I Storbritannien blev den nu hedengangne EFDD-gruppe størst.
Det skyldes, at det EU-kritiske protestparti Brexit Party med Nigel Farage i spidsen blev det største.
For at oprette en gruppe, skal der være minimum 25 parlamentarikere fra mindst en fjerdedel af EU’s 28 medlemsstater.
Det kunne EFDD ikke, og derfor figurerer medlemmerne nu som løsgængere.
Hvor stor en andel af kvinder er der?
Det nuværende Europa-Parlament er det, hvor andelen af kvindelige parlamentarikere er størst.
46 procent af de danske europaparlamentarikere - det vil sige 6 ud af 13 - kvinder.
Lavest er andelen på Cypern.
Her er ingen af landets seks parlamentarikere kvinder.
Højest er den derimod i Finland.
Her er 54 procent af parlamentarikerne kvinder.
Hvad skal europaparlamentarikerne så lave?
Europa-Parlamentet er EU's folkevalgte parlament, og det er den eneste EU-institution, der er direkte valg til.
Det vil sige, at det er borgerne selv og ikke politikerne på Christiansborg, i den tyske Rigsdag eller i det franske parlament, der beslutter, hvem der skal repræsentere dem.
De er med til at forhandle EU-lovgivningen på plads sammen med medlemslandenes ministre.
Her kan du se mere om, hvad Europa-Parlamentet laver:Rettelse 09.
20: I en tidligere version var der beklageligvis blevet byttet rundt på farverne på kortet over, hvor i Europa de forskellige partifamilier var blevet størst.
Det er nu blevet rettet.
FacebookTwitterKopier linkEmner:Storbritannien|Cypern|Estland|Finland|Tyskland




https://www.dr.dk/nyheder/regionale/oestjylland/borgergruppe-vil-have-faerre-heste-og-koeer-i-mols-bjerge-dyrene-goer

ØstjyllandBorgergruppe vil have færre heste og køer i Mols Bjerge: Dyrene gør det svært for mennesker at bruge naturenHeste og køer er en vigtig del af naturplejen, men en arbejdsgruppe mener, at det har taget overhånd.
Mange gæsters besøg stopper ved hegnslågen, mener Søren Svensson og Jane Toubro fra arbejdsgruppen Tilgængelig Natur.
Af Rasmus Bruun Kynde og Sarah Friis Elkjær03.
juli 2019 kl.
18.
50Bemærk: artiklen er mere end 30 dage gammelLæs opHeste og køer kommer i stor stil tilbage til naturen i Mols Bjerge, men det kan også blive for meget.
Det mener en gruppe borgere i området, som derfor har dannet arbejdsgruppen Tilgængelig Natur.
Nationalpark Mols Bjerge åbnede i 2009 og er kendt for det særprægede istidslandskab, hvor mennesket har levet i årtusinder.
Naturen i Mols Bjerge springer let i skov, så firebenede husdyr hjælpe med naturplejen for eksempel Molslaboratoriets Galloway-køer og vilde Exmoor-ponyer.
Men arbejdsgruppen synes efterhånden, at dyrene fylder for meget i naturen og gør den mindre tilgængelig for menneskene, fordi alt sker på dyrenes præmisser, siger Søren Svensson fra arbejdsgruppen.
- Når man kommer ind i indhegningen, har man ikke overblik over terrænet som på en flad mark.
Der er køer herinde, som man kan møde lige om hjørnet, uden man ved det, siger han.
Søren Svensson refererer til, at Naturstyrelsen skilter med, at man skal passe på med at komme mellem køer og kalve, og man skal passe på med at overraske dem.
- Det kan være lidt svært, og det er samtidig svært at overskue området.
Der er jo låger og hegn, så hvordan kan jeg komme ud igen?
Græssende dyr sørger for, at området ikke springer i skov.
Mest for turisterDen Danske Naturfond har undersøgt, at flere dyr i et område også betyder, at der kommer flere mennesker.
Men det er ikke de lokale, mener Jane Toubro fra arbejdsgruppen.
- Det er nok meget turisterne, der siger, at de vil til Mols Bjerge, for der kan man se vildheste.
De lokale kommer aldrig rigtig i det område, hvor Naturhistorisk Museum har deres dyr, for ikke alle er trygge ved at gå mellem køer og heste, siger hun.
Søren Svensson mener heller ikke, at det er attraktivt for turisterne at gå mellem store dyr.
- Jeg kommer her næsten hver anden dag, og i foldene er der ingen mennesker.
Der er rigtig mange på vejene, og de kendte steder som Trehøje eller Molslaboratoriet, siger han.
Skiltet her hænger ved dyrene i Mols BjergeDyrene er en vigtig brik i naturplejenSkovrider Peter Brostrøm fra Naturstyrelsen Kronjylland siger, at de lytter nøje til borgernes bekymringer, men den vilde natur på Mols bliver plejet bedst af græssende dyr.
- Hvis man ikke græsser et overdrevsareal, så vokser det lige så langsomt til.
Først tjørnebuske og så skov.
I dag er det et åbent, tætgræsset område med stor blomsterdiversitet, og det er de græssende dyr, der holder det, siger han.
Han forklarer, at det er ufarligt at gå rundt i indhegningerne, hvis man lader dyrene være.
- Vi mener, at man trygt kan gå derind.
De opsøger ikke mennesker, og mennesker skal heller ikke opsøge dem.
Jane Toubro håber, at man kan finde en løsning, hvor der er plads til både-og.
- Vi har foreslået, at man laver nogle mindre områder uden hegn, som altid er fri for dyr.
Det er et forslag, for det er først nu, at der er så mange folde, at det er et problem.
Arbejdsgruppen er lige nu i dialog med Naturstyrelsen, Den Danske Naturfond og Naturhistorisk Museum.
De færreste kan lide at gå inde blandt dyrene, så de fleste gæster holder sig til stier, veje og kendte områder, mener Søren Svensson.
FacebookTwitterKopier linkEmner:Den Danske Naturfond|Jylland|Naturstyrelsen|Naturbeskyttelse|Dyr




https://www.dr.dk/nyheder/vejret/juli-maaned-ser-ud-til-blive-en-anelse-til-den-koelige-side

VejretJuli måned ser ud til at blive en anelse til den kølige sidePrognoserne for juli måned er meget usikre, men vi kommer ikke til at opleve hedebølger eller meget høje temperaturer i juli.
Intet i prognoserne peger på, at vi kommer til at få en decideret varm juli måned, fortæller DR's Søren Jacobsen, Af Diana Bengtsen03.
juli 2019 kl.
18.
50Bemærk: artiklen er mere end 30 dage gammelLæs opHvis juli måneds vejrprognoser står til troende, så kan vi forvente skift mellem mange forskellige vejrtyper: alt lige fra roligt vejr med solskin til lummervarme, regn og torden.
Men prognoserne er meget usikre, fortæller Søren Jacobsen, DR's vejrvært.
- Vi er relativt sikre på vejrprognosen for uge 28 (8.
-14.
juli, red.
), men når vi kommer til uge 29 og 30, så er usikkerheden noget højere, siger han.
Usikkerheden skyldes, at Danmark er et meget lille landområde i forhold til vejrsystemernes størrelse.
- Derfor er det problematisk at sige, hvilket vejrscenarie, der kommer til at udspille sig i de to uger, siger Søren Jacobsen.
Læs også:Global varmerekord: Varmeste juni nogensinde måltNæste uge, uge 28, ser dog med rimelig sikkerhed ud til at blive noget bedre end denne uge med 20-22 grader og uden så meget vind:- I den kommende uge starter vi, hvor vi slipper i denne.
Det vil sige, mandag stadig vil være blæsende og ikke speciel varm.
Men når vi kommer lidt ind i ugen – især onsdag, torsdag og fredag – så ser det ud til, at vinden forsvinder, og det bliver lidt varmere.
Jeg tror også, der bliver plads til solskin.
Flere vil måske få en fornemmelse af, at sommeren vender lidt tilbage, siger Søren Jacobsen.
Usikkerhed i prognoserDR's vejrvært forklarer, at vejret kommer til at afhænge af, hvor den lavtryksbane, vi lige nu har liggende syd for os, bevæger sig hen i løbet af juli måned.
- Bliver lavtryksbanen syd for os, så får vi situationer med kortvarig pust af varme og østenvind.
Men rykker lavtryksbanen bare 200 kilometer nord og dermed tættere på os, så får vi et mere ustadigt vejr med forbigående regn.
Trods usikkerhederne er der dog intet i prognoserne, der peger på, at vi kommer til at få en decideret varm juli måned, fortæller Søren Jacobsen:- Vi kommer ikke ind i den her varme kontinentale sommerluft.
Den bliver nede omkring Sydeuropa.
Så forventningen er, at temperaturen i juli bliver gennemsnitlig eller en anelse til den kølige side, selvom uge 28 altså ser ud til at blive pæn, slutter han.
FacebookTwitterKopier linkEmner:Vejret




https://www.dr.dk/mitliv/de-store-stillinger-maa-vente-hvis-jeg-jagter-alt-i-30erne-hvad-skal-jeg-saa-bruge-40erne-paa

Ung og karriereforælderSe temaMit LivDe store stillinger må vente: 'Hvis jeg jagter alt i 30'erne, hvad skal jeg så bruge 40'erne på?
'32-årige Anne har høje karriereambitioner, men har givet sig selv et 'arbejdsloft,' imens børnene er små.
Af Trine Hørlyck Bech og Henning Bagger (foto)03.
juli 2019 kl.
19.
27Læs op- Hvorfor skal vi række ud efter alt det gode i livet i 30'erne?
Anne Kjelst tygger lidt på det spørgsmål, hun netop selv har formuleret.
I løbet af de seneste fem år har hun givet Jesper sit 'ja', deponeret sin økonomi i et hvidmalet parcelhus i Aalborg Øst og tilføjet treårige Viggo og etårige Frida til familiens stamtræ.
Store begivenheder i de fleste menneskers liv.
Sådan ser Anne også på det.
Derfor har hun besluttet, at det ikke er lige nu, hun jagter de bestyrelsesposter og større lederstillinger, hun drømmer om at bestride på sigt.
- Som det ser ud nu, kommer jeg vel til at arbejde, til jeg bliver 80.
Jeg har små børn de næste fem til ti år, og så begynder de at rende til alt muligt.
- Jeg kan kun skabe et godt fundament for dem én gang.
Jeg kan aldrig gøre det om.
Derfor er det heller ikke nu, jeg ønsker at gribe alle de bolde, jeg instinktivt kunne have lyst til i forhold til karrieren, siger Anne.
Det betyder dog ikke, at Annes karriere er totalt på standby.
Det er den på ingen måde.
Hun er HR- og kommunikationskoordinator i en mellemstor virksomhed med 250 ansatte.
Men selv om, der er opgaver nok til en arbejdsuge på 50 timer, har hun udstukket et loft for sig selv.
Det loft hedder 37 timer.
Anne er med på, at loftet måske ikke lyder kontroversielt i manges ører.
37 timer er trods alt det, de fleste er ansat til.
Men hun sidder i en type stilling, hvor mails fortsætter med at tikke ind, når hun har forladt kontoret klokken 15 for at hente unger.
Og hvor arbejdsopgaverne er flydende.
Hendes arbejdsdag behøver ikke være forbi, når hun forlader Mariendal Electrics' grå, firkantede hovedkvarter på Gasværkvej i Aalborg.
I modsætning til postbuddet, der vanskeligt kan uddele rudekuverter og feriehilsener hjemme fra sin stue, kan meget af Annes arbejde løses hjemme ved spisebordet foran computeren.
Der er altid et eller andet, hun kan tage fat på.
Noget hun kan gøre bedre.
Inden, hun blev mor, var det ikke usædvanligt, at arbejdsugen sneg sig op på 45 timer, uden hun rigtig bemærkede det.
Hun lod sig rive med.
For hun elsker sit arbejde og har store ambitioner med det.
Derfor har hun været nødt til at træffe et bevidst valg om, hvor mange timer jobbet må tage af hendes tid, imens hendes børn er små.
Hun frygter, at hun vil fortryde det, hvis ikke hun definerer en grænse.
- Jeg har læst en del af de her damebladsartikler om sygeplejersker, der passer døende mennesker.
De fortæller, at det, folk fortryder på deres dødsleje, handler om familie og relationer.
At de ikke tilbragte nok tid med deres børn eller partner.
De nævner ikke, at de gerne ville have prioriteret arbejdet højere.
Og dameblad eller ej – det budskab har sat sig i Anne.
- Jeg tænker nogle gange på den dag, hvor jeg skal skrive konfirmationstale til Viggo.
Hvilken barndom vil stå tilbage?
Var hans far og jeg der for ham?
Var vi mentalt til stede?
Og er vi stadig sammen, eller er hans hverdag fordelt på en syv-syv ordning mellem os?
- I disse tider, hvor vi hører om børn i mistrivsel, og omkring halvdelen af os bliver skilt, tænker jeg meget på, om jeg kan se mig selv i øjnene og sige: 'Jeg gjorde, hvad jeg kunne for at skabe det fundament for Viggo og Frida, som vi ved, små børn har brug for.
Jeg prioriterede at være hustru, i stedet for at lade mig opsluge af arbejde når børnene var lagt.
'Udover skilsmissestatistikker og beretninger om angstramte børn spiller historier om stressplagede danskere også ind på Annes beslutning om at indføre en 37-timersregel for sit arbejdsliv.
Hun møder selv stressramte i sit job som HR-koordinator, og hun har også haft snuden i stressstatistikkerne.
Hver tredje kvinde i hendes aldersgruppe – de 25- til 34-årige – oplever, at de har et højt stressniveau, viser de nyeste tal fra den Nationale Sundhedsprofil, som Sundhedsstyrelsen står bag.
Ifølge Anne er det bare 'sindssygt krævende' at have små børn.
Så hvis hun skal undgå at havne blandt de 34 procent med et højt stressniveau i hendes aldersklasse, tror hun, det er vigtigt, at hun nøje ser på, hvordan hun får sammensat en hverdag, der rummer aktiviteter, som både tager og giver energi.
- Min mand og jeg har talt meget om, hvordan vi skaber et familieliv, vi ikke har lyst til at holde ferie fra.
Det er vigtigt, at vi har en hverdag, som vi ikke hungrer efter ferie fra.
Ferie er dejligt, men det skal ikke være den, der gør, at vi føler, vi overlever.
Blå bogAnne Kjelst2006: Student fra Viborg Katedralskole.
2013: Bliver færdig som cand.
merc.
i strategi og organisation fra Aalborg Universitet.
2013-2017: Forskellige HR-stillinger ved virksomhederne Wärtsilä, Newscycle Solutions og Mammoet Danmark.
I dag HR- og kommunikationskoordinator ved Mariendal Electrics.
Hjemme hos dem er arbejdsdelingen sådan, at Annes mand afleverer.
Hans arbejdstid ligger nemlig mellem 10 og 18.
Det gør Anne til henteansvarlig.
Hun møder klokken 7 og smutter cirka klokken 15.
Ved 16-tiden er hun så hjemme med begge unger.
Derfra har de små tre timer sammen.
Omkring klokken 19 begynder putterutinerne.
En time senere sænker roen sig som regel over huset.
- Mellem klokken 20 og 22 har jeg for første gang på dagen to timer for mig selv.
Der kan jeg vælge at have partid, flade på sofaen, motionere eller se en veninde.
Der er plads til én af de ting.
Hvis jeg prioriterede arbejdet der, var der ikke plads til andet.
- Jeg tror på, at ens arbejde både giver og tager energi.
Derfor er der brug for tid til at lade op.
Noget af det, der giver energi, tror jeg, er at få plejet sit parforhold, grint med en veninde eller rørt sig.
Derfor er det vigtigt for mig at forsøge at lægge lommer ind til det.
Anne slår dog fast, at hun er fleksibel på sit arbejde.
Computeren ryger frem, hvis en hasteopgave skal løses.
Men når den bærbare bliver klappet op derhjemme, tæller hun det som arbejdstid.
Én aften med arbejde betyder som udgangspunkt, at hun kan gå tidligt en anden dag.
Selv om det kan være svært at overholde, indskyder hun med et forsigtigt smil.
Annes prioriteringer betyder, at der er nogle ting på jobfronten, hun ikke griber ud efter i øjeblikket.
Selv om hun virkelig har lyst nogle gange.
Anne udgør lige nu hele HR-afdelingen på sin arbejdsplads og arbejder tæt sammen med firmaets direktør og en direktionskonsulent.
Hun er ved en håndværksvirksomhed, hvor medarbejderne typisk møder ind tidligt og derfor holder fyraften ved 14-15-tiden.
Det er omtrent på dette tidspunkt, hvor dampende har lagt sig en smule, at ledelsesgruppen for alvor har tid til at reflektere over, hvordan den skal gribe forskellige opgaver an.
De eftermiddagssnakke kan være 'sindssygt' svære at forlade, synes Anne.
Hun skal virkelig hanke op i sig selv og sige: 'Du skal afsted, selv om det er hamrende spændende.
'Der er ingen sure miner fra direktøren og direktionskonsulenten over, at hun smutter.
Det er udelukkende et issue for hende selv.
Ung og karriereforælderSmå børn og høje ambitioner for karrieren - hvordan kringler man den?
Det sætter dr.
dk fokus på med dette tema, hvor vi taler med småbørnsforældre, der arbejder i brancher, som har ry for at være tidskrævende.
Her fortæller en række yngre forældre om, hvordan de forener karriere og familieliv.
Se hele temaet her.
Derudover betyder beslutningen, at der er nogle stillinger, hun ikke går efter lige nu.
Anne understreger, at hun er utrolig glad for sit nuværende job.
Hun udvikler sig hver dag og har masser af ansvar.
Stillingen passer perfekt til, hvor hun er lige nu, men på sigt har hun ambitioner om at komme ind i større virksomhed, som har en decideret HR-afdeling.
Sådan en afdeling kunne hun godt tænke sig at stå i spidsen for en dag.
Ligesom hun synes bestyrelsesposter og en stilling i konsulentbranchen, som har ry for at være relativt tidskrævende, lyder spændende.
De ting behøver bare ikke at ske lige nu.
For Anne giver det mening at forsøge at sprede livets store events ud over flere årtier.
- Hvis 30'erne både er der, hvor jeg bliver gift, køber hus, får børn og jagter de tunge stillinger, hvad er der så tilbage?
Hvad skal jeg så løbe efter i 40'erne og 50'erne?
Anne bemærker, at nogle af livets store begivenheder ikke sådan lader rykke på sig.
Biologien gør, at det ikke er fuldstændig op til hende selv, hvornår børnene skal komme, og med deres ankomst giver det som oftest mening at investere i huset.
Karrieredrømmene er mere flytbare, mener hun.
Der er masser arbejdsår tilbage i hende, når Viggo og Frida rammer teenageårene og sikkert hellere vil hænge med vennerne end hjemme ved mama og papa.
- Det motiverer mig til at sige: 'Okay, det er i mine 40'ere og 50'ere, jeg virkelig gearer op på karrieredelen,' og så er jeg måske stadig lykkelig gift til den tid, fordi jeg ikke har brændt mit lys i begge ender ved at forsøge at nå det hele på én gang.
- Hvis jeg forsøgte at indfri alle karriereambitioner samtidig med, at jeg var mor til to små børn, hustru og veninde, ville jeg føle mig bagude hele tiden.
- Nu kan jeg gå og glæde mig til om fem til ti år, hvor jeg kan give den gas og løbe efter nogle af de bolde i arbejdslivet, jeg må lade glide forbi i øjeblikket.
Men selv om Anne bliver påvirket af skilsmisserater og beretninger om døende, der ville ønske, at de havde siddet mindre på kontoret og talt mere med deres børn, kan hun have svært ved at holde fast i beslutningen om at trække stikket på sit arbejde ved 15-tiden.
Først og fremmest fordi hun elsker det, hun laver, og bliver opslugt af det.
Dernæst fordi de karrieremennesker, hun er blevet konfronteret med gennem sit liv, har været nogle 'arbejdsheste.
'På nært hold har hun set sin far slide fra tidlig morgen til sen aften som selvstændig.
Ligesom hendes første chef, som er et af hendes store faglige forbilleder, var og er en arbejdshest.
- De her ting er for mig blevet et symbol på, hvordan et karrieremenneske er.
Det påvirker mig på den måde, at jeg ikke altid synes, jeg lever helt op til mine egne ambitioner.
Hvis jeg gik all in, lagde de ekstra to timer om aftenen, kunne jeg jo levere mere.
- Det giver en følelse af utilstrækkelighed.
En tvivl om, hvorvidt jeg forløser mit fulde potentiale.
Hun tilføjer:- At være til stede er en meget tydelig måde at vise på, at du går op i dit arbejde.
Hvis du sidder fra 8-18 er det tydeligt for alle, at du prioriterer dit arbejde højt.
Det symbol kan være svært at hamle op med.
Hvordan finder man noget, som står ligeså stærkt?
Annes måde at håndtere usikkerheden på er at være åben overfor sin chef og sige: 'Jeg føler ikke altid, jeg slår til.
Løber jeg efter det rigtige?
For der er vildt meget at tage fat på, og jeg vil sindssygt gerne, men jeg kan ikke tilbyde flere timer.
'På den måde er lederen klar over, at det ikke handler om manglende engagement, mere hvad der praktisk er muligt for hende i øjeblikket.
Ligesom hun sikrer sig, at de opgaver, hun udfylder sine 37 timer med, rent faktisk er dem, som hendes arbejdsgiver mener, er de vigtigste og mest værdiskabende.
Desuden forsøger hun at vise sit engagement ved at være fleksibel.
Som nævnt; Brænder noget på, arrangerer hun sig på hjemmefronten, så hun kan give et ekstra nap med.
Grundlæggende har hun en tro på, at hun nok skal nå det, hun drømmer om med karrieren.
Men det gibber i hende, når Linkedin fortæller, at en studiekammerat nu er blevet partner, eller hun kan se, at en af dem, som tog springet og flyttede fra Aalborg til København efter universitetet, har landet en stilling i en stor verdensomspændende organisation.
Så kommer tanken: 'Hold nu op.
Det kunne også være fedt.
Gad vide, hvordan min rejse derhen bliver?
'Hun frygter dog ikke, at hun har spillet sig selv af banen til den slags poster i fremtiden, fordi hun i sine 30'ere har besluttet at have et arbejdsloft, imens andre af hendes jævnaldrende kører på med lange arbejdsuger.
Hun plejer sit netværk for at holde sit navn i spil.
Når lejligheden byder sig, flager hun for sig selv og siger: 'Det kunne jeg godt tænke mig, når børnene bliver lidt ældre.
'Direktionskonsulenten, der i sin tid ansatte Anne i hendes nuværende stilling, har hun allerede talt bestyrelsesposter med.
De havde en snak om, at hun forhåbentlig skal være ved dem længe, men at når hun skal videre, passer det nok med, at de trænger til at ryste lidt op i bestyrelsen og gøre plads til nogle kvinder.
Der spillede hun sig selv på banen som et bud på et bestyrelsesmedlem, da hun jo kender branchen.
- Så der har jeg allerede flaget for mig selv.
- Jeg plejer at nå de ting, jeg sætter mig for, så hvorfor skulle det ikke lykkes?
FacebookTwitterKopier linkEmner:Aalborg|Ansættelsesforhold|Arbejdsmarked|København|LinkedIn




https://www.dr.dk/sporten/fodbold/superliga/fck-profil-faar-haard-besked-ude-i-ni-maaneder-med-knaeskade

SuperligaFCK-profil får hård besked: Ude i ni måneder med knæskadeFC København-spilleren Nicolai Boilesen er ude i op til ni måneder med en alvorlig knæskade, meddeler FCK.
Nicolai Boilesen var med til at fejre DM-guld for FC København i den forgangne sæson.
Nu er han ude med en alvorlig knæskade.
03.
juli 2019 kl.
18.
50Bemærk: artiklen er mere end 30 dage gammelLæs opFodboldspilleren Nicolai Boilesen er sat ud af spillet for FC København i op til ni måneder, meddeler klubben onsdag.
Det står klart, efter at Nicolai Boilesen onsdag fik resultatet af en skanning af sit ene knæ, som blev beskadiget i en testkamp for FC København tirsdag.
- Jeg kunne mærke med samme, at den var gal, og det blev desværre bekræftet i dag, siger Nicolai Boilesen til klubbens hjemmeside.
- Det er en alvorlig skade for en fodboldspiller, men andre har haft lignende skader og er kommet stærkt igen, så jeg må bare indstille mig på operation og lang genoptræning og arbejde mod at komme stærkt tilbage til næste år, siger spilleren.
Solouheld i træningskampSkaden opstod, da FCK tirsdag tabte 0-2 til russiske FC Orenburg i forbindelse med en træningstur i Østrig.
Kort før slutfløjt var Boilesen impliceret i et solouheld og måtte bæres fra banen med smerter i det ene knæ, efter at han var blevet skiftet ind i kampen i anden halvleg.
FCK meddelte via Twitter, at klubben ikke kunne sige mere, men efter onsdagens skanning ligger det altså fast, at Nicolai Boilesen ifølge klubben er ude af spillet i alt fra seks til ni måneder.
- Jeg er selvfølgelig knust over ikke at kunne hjælpe mine holdkammerater på banen, men er sikker på, at de nok skal opfylde vores mål for sæsonen, og jeg vil være en trofast støtte udenfor banen og hjælpe til, hvor jeg kan, siger Nicolai Boilesen.
Nicolai Boilesen har tidligere i karrieren døjet med langvarige skader.
Den 27-årige forsvarsspiller slog i sin tid igennem i Ajax i Holland, inden han i 2016 skiftede til FCK.
FCK skal 14.
juli møde OB på udebane i sæsonpremieren i 3F Superligaen.
/ritzau/FacebookTwitterKopier linkEmner:FC København|Nicolai Boilesen (fodboldspiller)|Fodbold|Rusland|Odense Boldklub




https://www.dr.dk/sporten/tennis/bold-bold-wozniacki-vinder-over-russer-i-saet

TennisBOLD FOR BOLD Wozniacki vinder over russer i to sæt I anden runde ved Wimbledon står Caroline Wozniacki over for russeren Veronika Kudermetova.
Du kan følge kampen her.
03.
juli 2019 kl.
18.
30Bemærk: artiklen er mere end 30 dage gammelLæs opFacebookTwitterKopier linkEmner:Caroline Wozniacki (tennisspiller)|Wimbledon Championships|Tennis|London




https://www.dr.dk/nyheder/udland/video-hvad-skal-vi-med-eu

UdlandVIDEO: Hvad skal vi med EU?
Spekulerer du nogensinde over, hvordan EU påvirker dig?
Få et overblik her.
Af Benjamin Schildknecht Kodboel03.
juli 2019 kl.
18.
11Bemærk: artiklen er mere end 30 dage gammelLæs opEfter flere forsøg ser det ud til, at toppost-kabalen i EU er lige ved at gå op.
Det er nu lykkes et flertal i Europa-Parlamentet at blive enige om, hvem der skal være den næste formand: Den italienske socialdemokrat David Sassoli.
Til dig, der ovenpå de lange forhandlinger har spekuleret over, hvad vi egentlig kan bruge EU til, har DR lavet denne video, som forhåbentlig giver dig et overblik.
FacebookTwitterKopier linkEmner:Europa-Parlamentet|EU|EU-forhold




https://www.dr.dk/nyheder/kultur/skandaloest-og-fuldstaendig-latterligt-ikonisk-designer-langer-ud-efter-toejgiganter

Kultur'Skandaløst' og 'fuldstændig latterligt': Ikonisk designer langer ud efter tøjgiganter- Han har jo fuldstændig ret, lyder det fra en dansk designer og en modeekespert.
Jean Paul Gaultier har altid haft en skarp tunge - og et skarpt snit, ikke mindst.
Her er han i gang med at prøve et af sine designs på en model forud for et show i Paris sidste år.
Af Rikke Bjerge03.
juli 2019 kl.
18.
37Bemærk: artiklen er mere end 30 dage gammelLæs opAt modebranchen kritiseres for en vanvittig overproduktion af tøj, er ikke nyt.
Men at kritikken kommer fra en ikonisk designer, der selv lever af at skabe tøj til branchen, er mere usædvanligt.
Den verdensberømte Jean Paul Gaultier, der har arbejdet som modedesigner i mere end 40 år, står nu frem offentligt med en solid kritik af modebranchens masseproduktion af tøj.
- Store virksomheder laver flere kollektioner, nye kollektioner med en kæmpe mængde tøj.
Det er fuldstændig latterligt, siger den franske modeskaber til BBC.
Ifølge Gaultier bør virksomhederne stoppe deres forsøg med at overgå hinanden i at producere så meget tøj, der for en stor dels vedkommende aldrig bliver brugt.
Eksempelvis fordi meget af tøjet - ifølge Gaultier - ikke er produceret til egentlig brug, men snarere har funktion af en slags reklame.
Eller fordi, at nogle virksomheder - heriblandt Burberry - brænder deres overproduktion af tøj og tasker for at holde deres brand eksklusivt.
Læs også:Burberry brænder tasker, tøj og parfume for millioner for at beskytte mærket- Det er skandaløst, siger Gaultier om tøj, der går op i røg, før det er havnet i butikkerne.
- Det er ikke længere et spørgsmål om, hvad folk reelt har brug for.
For virksomhederne handler det udelukkende om at blive større og større.
Det handler om magt og politik, lyder det fra designeren, som selv lover, at hans næste haute couture-show kommer til at fokusere udelukkende på genbrug.
Jean Paul Gaultier er blandt andet kendt for at have designet Madonnas ikoniske, spidse bh, som hun bar under sin 'Blond Ambition Tour' i 1990.
Modeekspert: Vi skal se indadAt en modemastodont som Jean Paul Gaultier i så skarpe vendinger kritiserer sin egen branche, er noget, der giver genlyd, mener modeekspert og tv-vært Chris Pedersen.
Men det handler i første omgang mest om, at vi som forbrugere må se indad, mener han.
- Jean Paul Gaultier har jo helt ret, og han taler ind i noget, som alle i branchen er klar over.
Men vi har et ansvar som forbrugere, og problemet er, at vi har vænnet os til at købe ekstremt billigt tøj, som vi måske bruger syv gange, før vi smider det ud.
Det giver et fuldstændig vanvittigt overforbrug, siger Chris Pedersen.
Selv køber Chris Pedersen meget lidt tøj.
Et par bukser og to skjorter hvert halve år.
- Mine ældste par sko er 17 år gamle og kommer til skomager hver vinter.
Forbrugerne er nogle idioter, hvis de ikke tror, der er konsekvenser ved at købe en trøje til 100 kroner, lyder det fra Chris Pedersen, som kommer med følgende råd:Man skal tænke på sit tøj på samme måde, som man tænker på en lænestol eller et fjernsyn.
Det skal holde.
Chris Pedersen, modeekspert- Man skal tænke på sit tøj på samme måde, som man tænker på en lænestol eller et fjernsyn.
Det skal holde.
Den store mode skifter hvert årti, og alt det andet med sæsonfarver og de hurtige ting til weekenden er opfundet af virksomhederne for at få os til at købe mere og mere.
En kæmpe hånOgså den unge danske designer Stine Sandermann hilser Jean Paul Gaultiers budskab velkomment.
- Han har jo fuldstændig ret i det, han siger.
Det er jo åndssvagt med al det spild.
Jeg synes, det er en kæmpe hån mod de mennesker, der sidder i Fjernøsten og arbejder ualmindeligt hårdt for at lave det her tøj for at overleve.
For mig er det så ufornuftigt på alle måder at støtte den her overproduktion, siger den 28-årige danske designer, som har grundlagt sit eget tøjmærke 'Sandermann'.
Den 28-årige danske designer Stine Sandermann fik et chok, da hun opdagede, hvor meget fåreuld, der bliver brændt af på danske gårde.
Nu henter hun det hos fåreavlerne og bruger det til sine strik og garner.
(© PR)Hendes varemærke er bæredygtig 'zero waste', og det vil sige, at hun går ud og henter råulden, som ellers bare ville blive brændt, direkte fra fåreavlerne og laver strik, garner og zero waste-tøjdesign med en bestemt teknik, så intet går til spilde, når man klipper delene til sine designs.
Og så går hun på jagt efter gamle stofrester i især Midtjylland.
- Det gik op for mig, at det ikke er bæredygtigt nok for mig at bruge nye råmaterialer.
Når jeg ser, hvad der allerede er af materialer derude, synes jeg, alle burde bruge det, der allerede eksisterer, siger Stine Sandermann.
Opfører os som strudseMen det er ikke sådan at komme problemet til livs, påpeger modeekspert Chris Pedersen.
For så længe der er kunder i butikken eller på nethandlen, vil der være multinationale firmaer, der presser produktionen op og de ansattes løn helt i bund og får folk til at købe endnu mere billigt tøj.
Derfor er der kun en løsning, mener han.
- Det her problem kan vi kun forandre via lovgivning.
Jeg har ikke et konkret bud, men noget skal man gøre.
Det er tydeligt, at vi ikke selv kan styre det, siger Chris Pedersen og tilføjer:- Det er noget underligt noget med tøj.
Vi kan godt finde ud af at spise bæredygtigt og økologisk.
Men når det gælder tøj, opfører vi os som strudse, køber en masse og afleverer det måske til genbrugen og tænker, at alt er godt igen.
Læs også:'Du burde skamme dig': Model viser kønsbehåring og skaber voldsom debatFacebookTwitterKopier linkEmner:Tøj|Mode- og designbranchen|Burberry|BBC|Jylland




https://www.dr.dk/nyheder/indland/volapyk-i-anklageskrift-forsoeg-paa-vaekst-af-specielt-serioes-karakter

IndlandVolapyk i anklageskrift: Forsøg på vækst af specielt seriøs karakterForsvarer forsøger at få Højesteret på banen på grund af problemer med dårlig tolkning i straffesager.
En byretsdommer har i et tilfælde ønsket at skride til løsladelse grundet dårlig oversættelse, men det blev dog afvist af Østre Landsret.
03.
juli 2019 kl.
17.
57Bemærk: artiklen er mere end 30 dage gammelLæs opDa et anklageskrift for nylig blev oversat fra dansk til georgisk var resultatet ifølge en forsvarer det rene volapyk.
På skrift fik de tre tiltalte georgiske statsborgere i en straffesag om indbrud og hæleri et mærkværdigt dokument i hånden.
Det afslører en oversættelse tilbage til dansk, oplyser advokat Else Præstegaard.
For eksempel stod der "forsøg på vækst af specielt seriøs karakter".
København Ø blev til "København øens associationer".
En "Bed & Breakfast" var blevet til "seng & morgenmad", ligesom oversættelsen højst overraskende fortalte, at anklagemyndigheden ville nedlægge påstand om et forbud mod at udrejse af Danmark.
- Jeg vil nu klage til rigspolitiet, siger Else Præstegaard.
- Retssikkerhedsmæssigt er det virkelig frygteligt, tilføjer hun.
Læs også:Undersøgelse: Mange inkompetente tolke i sundhedsvæsnetIfølge Den Europæiske Menneskerettighedskonvention har Danmark pligt til, at fremmedsprogede, der er tiltalt i straffesager, får oversat dokumenter og desuden får kvalificeret tolkning, så de forstår, hvad der foregår.
- Hvis domstolene har en mistanke om, at tolkningen ikke er tilstrækkelig, har man pligt til at handle, siger Else Præstegaard.
Dårlige arbejdsvilkårI foråret overtog firmaet EasyTranslate opgaven med at skaffe tolke til myndigheder under Justitsministeriet og Udlændinge- og Integrationsministeriet.
Firmaet havde vundet et udbud fra Rigspolitiet.
Mange af de hidtidige tolke nægter imidlertid at udføre arbejde for firmaet.
De siger, at løn og andre vilkår er blevet stærkt forringet.
I nogle tilfælde har EasyTranslate problemer med at levere varen.
I en straffesag mandag i Københavns Politi med de tre georgiske mænd havde firmaet arrangeret sig med dobbelt-tolkning.
Dels fra dansk til russisk og dels fra russisk til georgisk.
Den ene af de to tolke blev fløjet ind fra Norge.
Resultatet blev en stor forsinkelse af retsmødet, som først sluttede ved 20-tiden.
En af de andre forsvarere, advokat Michael Steffensen, mener, at hans klients menneskerettigheder er blevet krænket.
På et tidligere tidspunkt i processen har tolkningen været så ringe, at en byretsdommer ville skride til løsladelse.
Dette blev dog afvist af Østre Landsret.
Advokat Else Præstegaard siger, at hun har ansøgt om adgang til Højesteret.
Spørgsmålet er principielt, mener hun.
- Det er vigtigt at få afklaret i hvor lang tid, man kan forsvare, at der ikke foregår en ordentlig tolkning, siger advokaten.
I EasyTranslate ønsker direktør Frederik R.
Pedersen ikke at udtale sig om forløbet af mandagens sag.
Han oplyser i øvrigt, at det ikke er hans firma, der har stået for den skriftlige oversættelse af anklageskriftet.
/ritzau/FacebookTwitterKopier link




https://www.dr.dk/nyheder/udland/frankrig-afskaffer-retten-til-slaa-boernene

UdlandFrankrig afskaffer retten til at slå børneneFranske forældre må ikke længere slå deres børn.
Lovændring får blandet modtagelse.
Et barn leger med vandet på en offentlig plads i byen Nantes i Frankrig.
Af Sarah Munk Jørgensen (video)03.
juli 2019 kl.
18.
18Bemærk: artiklen er mere end 30 dage gammelLæs opDet kan være, at man har droppet lektielæsningen, hevet slik ned fra hylderne i supermarkedet, selvom man ikke måtte, eller har brokket sig lige lovlig meget - og til følge fået et håndfast klask på kinden af enten mor eller far.
Den risiko er væk nu.
Også hvis man er barn i Frankrig.
I går blev det nemlig forbudt for franske forældre at slå deres børn.
Det er den såkaldte revselsesret, der er blevet ophævet, og dermed er det ikke længere i orden at give sine børn eksempelvis en endefuld, et niv eller en lussing.
RevselsesrettenHer må man stadig slå sine børn:ItalienStorbritannienBelgienSchweizHer er det forbudt:Sverige (1966)Danmark (1997)Tyskland (2000)Portugal (2007)Irland (2015)Årstal angiver, i hvilket år det blev forbudt.
Forbuddet får dog en blandet modtagelse i Frankrig.
Langt de fleste er med på, at det må høre fortiden til at slå sine børn, fortæller DR Nyheders internationale korrespondent, Stéphanie Surrugue fra Paris.
Men blandt kritikerne er argumenterne, at børneopdragelse ikke skal overlades til staten.
Desuden har flere kliniske psykologer blandet sig i debatten, fortæller hun:- De (kliniske psykologer, red.
) siger klart nej til vold og mishandling, men kan ikke se det forkerte i at give en let endefuld, da det blandt dem opfattes som en symbolsk handling, der har været en del af børneopdragelsen i årtier.
20 år efter DanmarkI Danmark rumsterede debatten for over 20 år siden, og i 1997 forbød vi revselsesretten.
Men først mange år efter at de første europæiske lande vedtog at forbyde at slå sine børn, er det nu også blevet indført i Frankrig.
Flere europæiske lande forbød revselsesretten op gennem 00’erne, men endnu er den ikke afskaffet alle steder.
I lande som Italien, Storbritannien, Belgien og Schweiz eksisterer den eksempelvis stadig.
I Frankrig bliver det generelt ikke opfattet som vold eller mishandling, men som håndfast opdragelse.
Stéphanie Surrugue, DR's internationale korrespondentHer det er så domstolenes opgave fra sag til sag at vurdere, hvor grænsen går mellem fast opdragelse og vold.
Men den vurdering slipper domstolene i Frankrig nu for at foretage.
Lovforslaget om at forbyde revselsesretten har i flere år været undervejs i Frankrig, og det kan blandt andet skyldes de store kulturforskelle i Europa.
Et stort europæisk studie fra 2012 viste, at 85 procent af de franske forældre har tyet til "opdragelsesmæssige håndgribeligheder", som det hedder i rapporten, samt at hver anden forældre har gjort brug af disse, inden børnene var fyldt to år, fortæller Stéphanie Surrugue.
- Det er ikke usædvanligt at trætte børn på en restaurant får trusler om en endefuld, hvis de ikke sidder stille.
Eller at mor eller far uddeler en lussing til børn, der er flabede over lektielæsning eller umulige ved morgenbordet, siger hun.
- I Frankrig bliver det generelt ikke opfattet som vold eller mishandling, men som håndfast opdragelse.
Der er simpelthen forskel på den franske lussing og den danske.
Stor kulturændringDerfor er det også en omfattende kulturændring, der er i gang i Frankrig i disse år, fortæller korrespondenten.
Opdragelseskulturen i Frankrig er en anden, end vi kender herhjemme.
Det er også flere gange blevet illustreret af både kronprins Frederik og prins Joakim.
Begge prinser har udtrykt sig om deres far, prins Henriks, håndfaste opdragelsesmetoder - metoder de dog aldrig har klantret ham for.
Se Kronprins Frederiks tale ved forældrenes sølvbryllup i 1992, hvor der kærligt og humoristisk bliver kommenteret på opdragelse:FacebookTwitterKopier linkEmner:Frankrig|Stéphanie Surrugue (journalist)|Vold|Storbritannien|Royalt




https://www.dr.dk/sporten/fodbold/spanien/tidligere-barcelona-praesident-frifundet-i-hvidvaskningssag

SpanienTidligere Barcelona-præsident frifundet i hvidvaskningssagEkspræsidenten i FC Barcelona Sandro Rosell er frifundet i sag om hvidvaskning for 150 millioner kroner.
Den tidligere FC Barcelona-præsident Sandro Rosell er frifundet i sag om hvidvaskning af omkring 150 millioner kroner.
03.
juli 2019 kl.
17.
35Bemærk: artiklen er mere end 30 dage gammelLæs opSandro Rosell kan slippe frygten for dom og fængsel i en større sag om hvidvaskning af store millionbeløb.
Det står klart, efter at den tidligere FC Barcelona-præsident onsdag blev frifundet i sagen mod ham og andre personer.
Det skete, efter at sagen var appelleret til Audiencia Nacional, som er den øverste ret i Spanien, der tager sig af økonomisk kriminalitet.
- Beskyldningerne er ikke blevet bevist, efter at bevismaterialet i sagen er blevet evalueret, lyder det i en udtalelse fra retten ifølge AFP.
Frifundet for anden gangSandro Rosell blev også frifundet på grund af manglende beviser i april, hvorefter den offentlige anklager i Spanien valgte at appellere sagen.
55-årige Rosell var sammen med sin kone og fire andre personer mistænkt for at have skjult penge, som kulle være modtaget fra Ricardo Teixeira, der tidligere var præsident for Det Brasilianske Fodboldforbund (CBF).
Læs også:Tidligere Barca-præsident er tiltalt for hvidvaskningDet drejede sig om et beløb på omkring 20 millioner euro (cirka 150 millioner kroner), og det involverede blandt andet salg af tv-rettigheder til testkampe med Brasiliens landshold fra 2006 til 2008.
Sandro Rosell har tidligere levet og arbejdet i Brasilien, og han var anklaget for at have modtaget omkring 8,4 millioner euro (cirka 62 millioner kroner) for arbejdet med tv-rettighederne.
Et andet firma, som Rosell var ejer af, skulle desuden have tjent 12 millioner euro (90 millioner kroner) på en sponsoraftale mellem tøjproducenten Nike og CBF.
Kravet til fængsel blev under retssagen sænket fra 11 til 6 år.
Sandro Rosell var præsident i FC Barcelona fra 2010 til 2014.
/ritzau/FacebookTwitterKopier linkEmner:FC Barcelona|Spanien|Økonomi|Retsvæsen|Brasilien




https://www.dr.dk/nyheder/udland/fns-sikkerhedsraad-hasteindkaldt-efter-angreb-paa-flygtningecenter-i-libyen

UdlandFN’s sikkerhedsråd hasteindkaldt efter angreb på flygtningecenter i LibyenMindst 44 personer er blevet dræbt, og mere end 130 er såret efter et luftangreb tæt på hovedstaden Tripoli.
Mindst 44 migranter er blevet dræbt i det luftangreb, der fandt sted på et flygtninge - og migrantcenter tidligt onsdag morgen.
Af Louise Brodthagen Jensen03.
juli 2019 kl.
22.
09Bemærk: artiklen er mere end 30 dage gammelLæs opEt uhyrligt angreb.
Så klar er meldingen fra FN's generalsekretær, Antonio Guterres, der nu kræver en uafhængig undersøgelse af et luftangreb på et migrantcenter i Tajoura i udkanten af den libyske hovedstad Tripoli.
Angrebet, der har kostet mindst 44 personer livet og såret mindst 130, har ifølge nyhedsbureauet AFP fået FN' Sikkerhedsråd til at indkalde til hastemøde her til aften.
Også FN's udsending i Libyen støtter en uafhængig undersøgelse og peger på muligheden for, at angrebet kan kategoriseres som en krigsforbrydelse:- Angrebet kan defineres som en krigsforbrydelse i og med, at der er tale om et overraskelsesangreb, der dræber helt uskyldige, hvis forfærdelige omstændigheder har tvunget dem til at opholde sig i centeret i første omgang, siger Ghassan Salame.
Læs også:Luftangreb mod migrantcenter i Libyen dræber 40Magtkampen om TripoliDen af FN anerkendte regering i Tripoli har udpeget styrker, som adlyder oprørslederen Khalifa Haftar, der står i spidsen for Libyens Nationale Hær (LNA), som ansvarlige.
Al lufttrafik i Tripolis lufthavn Mitiga er indstillet her til aften ifølge nyhedsbureauet Reuters, der citerer talsmand for LNA, Ahmed al-Mismari:- Vores luftstyrker har ødelagt det centrale kontrolrum for droner på Mitiga luftbase, lyder beskeden angiveligt.
Regeringsstyrker har de seneste måneder forsvaret Tripoli, som LNA og Haftar indledte en offensiv mod i april i forsøget på at overtage kontrollen med hovedstaden.
I forvejen kontrollerer Khalifa Haftar store dele af den olieholdige østlige del af landet samt den sydlige del af landet, og regeringen har haft vanskeligt ved at samle landet, der har været plaget af uro og voldelige kampe, siden præsident Muammar Gaddafi blev væltet og dræbt i 2011.
Ifølge nyhedsbureauet Reuters nægter LNA at være involveret i luftangrebet og peger i stedet på nogle af de militante grupper knyttet til regeringsstyrkerne.
Det er ifølge FN anden gang, at centeret, som huser omkring 600 migranter, er blevet angrebet.
Den del af centeret, der er blevet ramt, huser angiveligt flygtninge og migranter fra flere afrikanske lande som Sudan, Eritrea og Somalia.
Libyen er et knudepunkt for flere afrikanske og arabiske landes migranter og flygtninge, som forsøger at nå til Italien, men som undervejs bliver samlet op af den libyske kystvagt og sendt tilbage.
FacebookTwitterKopier linkEmner:António Guterres (politiker)|Forenede Nationer|Libyen|Muammar Gaddafi (politiker)|Krige og væbnede konflikter




https://www.dr.dk/nyheder/regionale/midtvest/stoejekspert-udvidelse-af-testcenter-kaempevindmoeller-er-ulovlig

Midt- og VestjyllandStøjekspert: Udvidelse af testcenter for kæmpevindmøller er ulovligStøjgrænsen ved testcentret i Thy overskrides ved flere ejendomme, konkluderer ny beregning.
Testcentret for store vindmøller i Østerild i Thy skal udvides med flere pladser, men der er uenighed om, hvor meget møllerne vil støje.
Af Helge Røjle og Mette Skov-Jensen03.
juli 2019 kl.
17.
03 | opdateret 03.
juli 2019 kl.
21.
35Bemærk: artiklen er mere end 30 dage gammelLæs opUdvidelsen af testcentret for store vindmøller ved Østerild betegnes nu som lovstridig.
Konsulentfirmaet EMD International, som er specialister i støjberegninger, har lavet en kontrolberegning af støjen fra den planlagte udvidelse af testcentret.
Senior vindenergi-konsulent Henrik S.
Pedersen konkluderer i et notat om beregningen, at udvidelsen i sin nuværende form er lovstridig, fordi støjgrænserne overskrides ved flere ejendomme i området.
Testcenter ØsterildDet nationale testcenter for store vindmøller i Østerild i Thy blev indviet i 2012.
Anlægget styres og drives af Danmarks Tekniske Universitet, DTU.
På Testcenter Østerild er der plads til at teste ni havvindmøller i op til 330 meters højde.
Til sammenligning måler Rundetårn 34,8 meter fra gaden til platformen.
Havvindmøllerne testes på land, fordi det er nemmere at måle og justere møllerne her end under høj bølgegang på havet.
Kilde: DTU Vindenergi- Vi har lavet en kontrolberegning af det talmateriale, som Erhvervsstyrelsen har lagt til grund for udvidelsen af testcentret.
Vores resultater viser, at der vil ske en overskridelse af støjgrænserne ved den planlagte fase 1 af udvidelsen af testcentret, siger Henrik S.
Pedersen fra EMD International.
Vil bygge 330 meter høje møllerDet nationale testcenter for store vindmøller i Østerild i Thy skal udvides fra syv til ni testpladser, så det bliver muligt at bygge testvindmøller på op til 330 meters højde.
- Overskridelsen af støjgrænserne gælder for naboejendommen Gammel Aalborgvej 9 og for Thylejren, og man må ikke opsætte vindmøller, hvis man kan beregne en overskridelse af støjgrænsen.
Derfor er udvidelsen af testcentret lovstridig i sin nuværende form, fastslår Henrik S.
Pedersen.
Det er ejeren af slægtsgården på Gammel Aalborgvej nummer 9, Daniel Overgaard Pedersen, som via sin advokat har bestilt kontrolberegningen af støj hos EMD International.
Man må ikke opsætte vindmøller, hvis man kan beregne en overskridelse af støjgrænsen.
Henrik S.
Pedersen, senior vindenergi-konsulent, EMD InternationalBaggrunden er en speget sag, hvor ejeren af testcentret DTU Vindenergi med en uges varsel aflyste en planlagt ekspropriation af Daniel Overgaard Pedersens ejendom.
- Det er en meget usædvanlig sag.
Jeg kender ikke til andre eksempler på, at myndighederne med så kort varsel har aflyst en ekspropriation, som man har forberedt gennem flere måneder, siger lektor Frederik Waage fra Syddansk Universitet, der er ekspert i netop ekspropriationer.
Se en dronefilm fra testcentret i Østerild, der også viser Daniel Overgaard Pedersens slægtsgård.
Jorden ved slægtsgården rummer værdifulde råstoffer i form af kvartssand, og ekspropriationen kan derfor løbe op imod et trecifret millionbeløb.
Men Daniel Overgaard Pedersen ønsker ekspropriationen gennemført - nu med henvisning til den nye støjberegning, som han mener forpligter staten til at overtage hans ejendom.
DTU afviser kritikDet er testcentrets ejere, DTU Vindenergi, der står for myndighedernes støjberegninger, som ligger til grund for udvidelsen.
Den ansvarlige for testcentret, viceinstitutleder Peter Hjuler Jensen afviser, at udbygningen kommer i strid med loven.
Det afgørende er ikke beregninger af støjen, men derimod den virkelige støj, når de enkelte møller opstilles, mener Peter Hjuler JensenVi laver ikke ulovligheder.
Peter Hjuler Jensen, viceinstitutdirektør, DTU Vindenergi- Selvom der er beregninger fra EMD, der viser overskridelser, så skal vi i den virkelige verden have det godkendt af kommunen, hver eneste gang vi laver en ændring på testcentret.
Det er kommunen, som er myndighed, når det gælder støjgrænserne, i det her tilfælde Thisted Kommune.
Vi laver ikke ulovligheder, og det sørger kommunen også for ikke sker, siger Peter Hjuler Jensen.
- Vi kommer ikke til at søge om at få godkendt ændringer på testcentret, der vil overskride støjgrænserne.
I så fald vil vi ekspropriere i god tid.
Men vi vurderer, at det først bliver nødvendigt at ekspropriere Daniel Overgaard Pedersens ejendom om fem til ti år, siger viceinstitutdirektøren.
Daniel Overgaard Pedersen har via sin advokat søgt om fri proces til at lægge sag an mod staten.
Han venter svar om kort tid.
FacebookTwitterKopier linkEmner:Danmarks Tekniske Universitet|Vindkraft|Vindmølleindustri|Jylland|Erhvervsstyrelsen




https://www.dr.dk/nyheder/indland/it-fejl-uvist-om-politiet-har-gemt-raadata-og-om-sagerne-kan-undersoeges

TeledatasagenSe temaIndlandIt-fejl: Uvist om politiet har gemt rådata - og om sagerne kan undersøgesRigspolitiet vil ikke udtale sig, fordi der er sat gang i en undersøgelse.
Rigspolitiet vil lave en grundig gennemgang af forvaltningen og styringen af Rigspolitiets Telecenter.
Foto: Grafik, DRAf Emma Toft og Louise Dalsgaard03.
juli 2019 kl.
22.
08Bemærk: artiklen er mere end 30 dage gammelLæs opPoliti og anklagemyndighed får travlt de kommende måneder.
For 10.
700 sager om eksempelvis drab, drabsforsøg, voldtægter og bedrageri fra 2012 til 2019 skal bladres igennem på ny.
Her skal det undersøges, om der er uoverensstemmelser mellem de rådata, som teleselskaberne har leveret til politiet i forbindelse med efterforskningen, og de konverterede og lettere forståelige teledata, som politi og anklagemyndighed har arbejdet ud fra.
For en it-fej i politiets systemer har nemlig betydet, at der er røget rådata ud i konverteringsprocessen, så politiets teledata har været mangelfuldt.
Men det er yderst uklart, om der overhovedet findes rådata helt tilbage fra 2012.
Og dermed er det uvist, om det faktisk kan klarlægges, hvorvidt it-fejlen har haft betydning for udfaldet af straffesager i Danmark.
Udtaler sig ikkeDR Nyheder har flere gange forsøgt at få Rigspolitiet til at svare på, om der findes rådata i politikredsene, som går helt tilbage til 2012.
DR Nyheder har også spurgt, om politiet generelt har arkivregler, der afgør, hvor længe rådata skal gemmes.
Men det har Rigspolitiet ikke ønsket at svare på.
Først lød det, at Rigspolitiet fandt det bedst at udvise tilbageholdenhed i forhold til kommentere sagen, fordi der blev forhandlet om en ny regering.
Og i går lød det:- Som bekendt har justitsministeren nedsat en uvildig kontrol- og styregruppe, der skal gennemgå den såkaldte teledata-sag.
Samtidig skal Rigspolitiet sammen med Rigsadvokaten aflevere en redegørelse om sagen.
- Mens det arbejde pågår, finder vi det rigtigst ikke at udtale os yderligere om sagen, udtaler Rigspolitiets kommunikationsdirektør Anders Frandsen i et skriftligt citat.
Rigspolitiet har rådata for to årDet er Rigspolitiet, der oversætter teleselskabernes rådata til lettere forståeligt data, når landets 12 politikredse beder om det i forbindelse med en efterforskning.
Rigspolitiet råder som udgangspunkt kun over rådata to år tilbage, medmindre der er tale om verserende efterforskninger i forbindelse med uopklarede sager, lyder det i presseplanen for sagen, som DR Nyheder har fået aktindsigt i.
Men ifølge Rigspolitiet er det politikredsene selv, der står for at opbevare både konverteret data og rådata på de sager, som kredsene efterforsker eller har efterforsket.
- Jeg har ikke noget endeligt overblik over, om vi kan komme til at ende i en situation, hvor vi kan mangle data i nogle sager.
Men data er sendt ud i politikredsene, efterhånden som de har rekvireret det, udtalte chefpolitiinspektør Torben Mølgaard fra Rigspolitiet, da sagen kom frem for over to uger siden.
Han fortalte i samme ombæring, at der gælder forskellige regler for opbevaring forældelse alt efter typen af sagen.
I øjeblikket arbejder politikredsene sammen med Rigpolitiets cybercrime-afdeling på at få fastlagt, om der findes rå teledata i de 10.
700 berørte sager, har Rigspolitiet oplyst.
Dermed kan de enkelte politikredse altså muligvis godt være i besiddelse af rådata fra sager, der går længere tilbage end to år.
Teleselskaberne er ifølge lovgivningen forpligtet til at opbevare rådata i et år.
Chefpolitiinspektør ved Rigspolitiet Torben Mølgaard.
Foto: DRFejl i teledataOver 10.
000 sager om alvorlig kriminalitet fra 2012 til 2019 skal gennemgås, fordi der er rekvireret teledata i sagerne.
Det er stadig uklart, hvor mange af de sager der er omfattet af problemet med mangelfulde teledata.
En gennemgang af alle sager i 2018 peger på, at der er mangler i teledata i 8,9 procent af sagerne.
Men måske er problemet mere omfattende.
I maj 2019 gennemgik Rigspolitiet sammen med en politikreds 75 sager fra 2017 til 2019, hvor politiet havde bedt om at få teledata udleveret.
I 24 af de 75 sager blev der konstateret uoverensstemmelser mellem rådata og konverteret data.
Efter nøjere gennemgang lød konklusionen, at 13 af de 24 sager bør revurderes, fordi telehistorik umiddelbart har haft betydning for sagen.
I syv af sagerne er der faldet dom.
Tre sager kører stadig, og tre sager er opgivet.
Kilde: RigspolitietForsvarer: Der må findes reglerDet bekymrer forsvarsadvokat Mette Grith Stage, at politiet ikke klart kan svare på, om der findes rådata helt tilbage til 2012.
- Det er et kæmpe problem, hvis det viser sig, at politiet ikke har data helt tilbage til 2012, for så kan man ikke kontrollere, om der er et problem i den enkelte sag, siger hun.
Hun forstår ikke, at politiet ikke kan give et svar.
- Det må være meget nemt for politiet at svare på, om man har de her data, for der må være nogle helt faste retningslinjer for, hvor lang tid politiet gemmer dem, siger hun.
Spørger man Søren Sandfeld Jakobsen, professor i it- og medieret ved Aalborg Universitet, så tvivler han på, at politiet har rådata liggende for sager helt tilbage fra 2012.
- Alt hvad der er mere end to år gammelt, vil jeg tro, man får umanerligt svært ved at genskabe, siger han.
Ifølge professoren er teledata som udgangspunkt persondata, og den type data må kun opbevares, så længe der er et sagligt formål med det.
Hvis de rå teledata ligger gemt på en straffesag, kan der ifølge Søren Sandfeld Jakobsen gælde andre arkivregler, som gør, at politiet må opbevare data længere.
Men hvis de rå teledata ikke er gemt på en sag, vurderer han, at data der er mere end to år gammelt nok vil være slettet.
Forsvarsadvokat Mette Grith StageTelecenter skal gennemgåsRigspolitiet har over for DR Nyheder for en uge siden lagt op til, at hele Rigspolitiets telecenter skal kigges efter i sømmene.
- Vi vil også lave en grundig gennemgang af forvaltningen og styringen af Rigspolitiets Telecenter, så vi dels sikrer, at alle fejl, der måtte være opstået gennem årene, er fuldt belyst og rettet, dels at vi undgår noget tilsvarende i fremtiden, udtalte rigspolitichef Jens Henrik Højbjerg i et skriftligt citat forleden.
Justitsminister Nick Hækkerup (S) kaldte sagen for en vaskeægte skandale i går:FacebookTwitterKopier link




https://www.dr.dk/nyheder/penge/skattestyrelsens-digitale-robot-har-faaet-debut-fanger-726-selvangivelser

PengeSkattestyrelsens digitale robot har fået debut: Fanger 726 selvangivelserDet er ikke tallet, der er det vigtigste, siger underdirektør i Skattestyrelsen.
Siden 2016 har Skattestyrelsen haft 'digitale stopklodser', som blokerer for ulogiske indtastninger på årsopgørelsen.
Af Mathias Sommer03.
juli 2019 kl.
16.
41Bemærk: artiklen er mere end 30 dage gammelLæs opEn studerende, der kræver fradrag for at være dagplejemor.
En lavtlønnet, der prøver at få fradrag for sine skibsanparter.
En ung mand, der indtaster et stort fradrag for tabet på sine værdipapirer.
Sådan lyder nogle af eksemplerne på selvangivelser, som i år er blevet fanget af Skattestyrelsens digitale robot.
For første gang har Skattestyrelsen brugt såkaldt maskinlæring til at opsnuse afvigelser i danskernes selvangivelser, og det har foreløbigt givet en fangst på 726 selvangivelser det første år.
MaskinlæringMaskinlæring er et område inden for datalogi, som sætter computere i stand til at lære, uden at man har programmeret, hvordan læringen foregår.
- Vi har taget et nyt digitalt værktøj i brug, som supplerer de andre former for kontrol, vi har.
Og det er en baby, som vi har sat i verden, og som vi ser frem til at gå videre med, siger Karoline Klaksvig, der er underdirektør i Skattestyrelsen.
Tallet ikke vigtigtKlaksvig anerkender, at en fangst på 726 ikke lyder af meget ud af i alt 4,6 millioner årsopgørelser.
Men tallet er ikke så væsentligt, mener hun:- Antallet er som sådan ikke det vigtigste for os.
Vi har øget kontrolniveauet de senere år, og det vil vi gøre fremadrettet.
Men vi er optaget af at gøre det let for de mange og svært for de få, siger hun.
- Vi ønsker ikke at stille værn op, så de mange borgere, som taster korrekte fradrag ind, skal have en tung vej igennem systemet.
Det, vi gør, er at finde de atypiske afvigelser, som så supplere de øvrige kontroller, vi har.
Læs også:Din årsopgørelse er på vej: Skattestyrelsen nye våben skal afsløre fejl og fuskDigitale stopklodserDen digitale robot har også andre evner, som hjælper Skattestyrelsen til at blokere for borgere, som måske er lige rundhåndede nok med tallene i fradragsfelterne, fortæller Karoline Klaksvig:- Vi har noget, vi kalder digitale stopklodser.
Hvis man for eksempel indtaster et atypisk højt kørselsfradrag, bliver den indtastning blokeret.
- Der bruger vi det her værktøj til hele tiden at forstærke de værn, der er, og samtidig finde nye mønstre, siger hun.
Skattestyrelsen registrerer ikke antallet af skatteydere, som er blevet mødt af en digital stopklods, og som derfor ikke har kunnet gennemføre indtastningerne på deres selvangivelse.
Men styrelsen mener selv, at de digitale stopklodser er det mest effektive værn mod snyd på fradragsvægten.
4000 udtaget til manuel kontrolI alt er 4.
000 borgere blevet udtaget til manuel kontrol, efter de har været inde at rette i dette års selvangivelse.
Omkring 700.
000 danskere foretager hvert år ændringer i deres årsopgørelser, og Karoline Klaksvig afviser ikke, at der stadig forekommer snyd med fradragene.
Men nettet bliver mere fintmasket i disse år, fortæller hun:- Der vil altid være nogen, der laver fejl og nogen, som forsøger at snyde.
Men med de værktøjer, vi har udviklet de senere år, og som vi bliver ved med at udvikle på, så kan man være tryg ved, at man ikke selv betaler for meget og ens nabo ikke betaler for lidt, lyder det fra Karoline Klaksvig, underdirektør i Skattestyrelsen.
FacebookTwitterKopier linkEmner:Skattestyrelsen|Skatter og afgifter|Teknologi|Privatøkonomi




https://www.dr.dk/nyheder/udland/video-monsunregn-sender-indiens-stoerste-i-knae

UdlandVIDEO Monsunregn sender Indiens største by i knæMindst 27 personer er omkommet under sammenstyrtede bygninger i Mumbai.
Fly- og togtrafikken i Mumbai er blevet berørt af de store mængder vand, der er faldet i de seneste dage.
Af Kasper Duncan Gram03.
juli 2019 kl.
16.
10 | opdateret 03.
juli 2019 kl.
18.
35Bemærk: artiklen er mere end 30 dage gammelLæs opDen indiske millionby Mumbai er i vand til knæene efter det kraftigste regnvejr i 14 år.
Det oplyser nyhedsbureauet AP.
Mindst 27 personer meldes dræbt som følge af, at regnen har undermineret bygningers fundament og fået dem til at kollapse.
Monsunregnen rammer Indien i perioden fra juni til september hvert år, og meteorologerne lover endnu mere regn i dag.
Længere nordpå, i det sydlige Sibirien i Rusland, har kraftig regn også krævet mindst 18 menneskeliv, og 17 er fortsat savnet.
Og i Japan er man i højt beredskab efter varsel om, at den sydvestlige del af landet får regnskyl på omkring 80 millimeter i timen i de kommende dage.
FacebookTwitterKopier linkEmner:Indien|Vejret|Mumbai|Ulykker|Japan




https://www.dr.dk/nyheder/regionale/fyn/pesticid-truer-drikkevandet-nils-har-ikke-drukket-sit-vand-i-et-aar

Sprøjtegift i drikkevandetSe temaFynPesticid truer drikkevandet: Nils har ikke drukket sit vand i et år Alle danske vandværker er i gang med at teste for et pesticid, der mistænkes for at være kræftfremkaldende.
Det er fundet flere steder.
Af Marie De Fine Skibsted, Niklas Møller Jørgensen og Jens Holm03.
juli 2019 kl.
16.
30Bemærk: artiklen er mere end 30 dage gammelLæs op- Det rækker nok en 14-dages tid.
Nils Mogens Svalebøg har transporteret 50 liter vand med sig fra den jyske hede til sit hjem ved Krogsbølle på Nordfyn.
Han nægter at drikke vandet fra vandhanen derhjemme og tyer i stedet til det vand, han kan få med sig fra sin fiskerhytte i Jylland.
Og sådan har det været i over et år.
- Jeg bryder mig ikke om at drikke vand med meget eller lidt gift i.
Og vi ved, der er gift i vandet.
Og vi ved, at det kan være kræftfremkaldende, siger han.
Og han er bekymret.
Chlorothalonil Pesticidet chlorothalonil har været brugt som svampemiddel i produktion af hvede, kartofler, ærter, løg, porrer, solbær, ribs og jordbær på friland og agurker og prydplanter på friland og i væksthus.
Chlorothalonil har ikke været godkendt til træbeskyttelse i Danmark, men det har været anvendt som biocid i træmaling og bundmaling, der ikke tidligere var godkendelsespligtige anvendelser.
De sidste anvendelser af biocid blev forbudt i 2011.
Chlorothalonil-amidsulfonsyre er et nedbrydningsprodukt af pesticidet chlorothalonil.
Chlorothalonil var godkendt i Danmark fra 1982 til 2000.
I marts 2019 vedtog EU, at stoffet ikke længere er godkendt.
Kilde: Miljøstyrelsen- Vi ved jo ikke i hvor mange årtier, vi har drukket af det, og hvor giftigt det har været, og hvad det gør.
Det kan man spekulere på.
Flere fund over grænseværdienGrundvandsboringer på Nordfyn ved Nils Mogens Svalebøgs hjem er nemlig et af de steder i landet, hvor der er fundet rester af det potentielt kræftfremkaldende pesticid chlorothalonil-amidsulfonsyre.
Fundene har fået Miljøstyrelsen til at bede alle danske vandværker om at teste deres vand.
Siden Miljøstyrelsen slog alarm i april, er der indtil videre blevet indrapporteret fund af chlorothalonil-amidsulfonsyre over grænseværdien i ni boringer rundt om i landet.
Derudover er der på tre vandværker fundet mængder af pesticidet, der ligger over grænseværdien.
Første sted var på Ledøje Vandværk i april og senere på Nordsamsøs Vandværk.
Det viser en kortlægning af resultaterne fra alle selskabernes offentliggjorte vandprøver, som DR har foretaget via et dataudtræk fra Geus.
Kortet herunder viser, hvor der er fundet chlorothalonil-amidsulfonsyre ved afgangsvandet hos vandværkerne eller i grundvandsboringerne.
Skal tages alvorligtSelvom der er fundet for høje grænseværdier i en boring, er det ikke ensbetydende med, at vandet fra det lokale vandværk ikke kan drikkes.
Men mistanken til stoffet er så alvorlig, at grænseværdien er sat ti gange lavere end ved andre uønskede stoffer i vores drikkevand.
Sådan gjorde vi:Informationerne om fund af chlorothalonil-amidsulfonsyre har DR indsamlet med en robot fra den offentligt tilgængelige database, Jupiter, som administreres af De Nationale Geologiske Undersøgelser for Danmark og Grønland (Geus).
Data gøres først tilgængeligt for offentligheden, når vandanalyserne er blevet godkendt hos både laboratoriet - der har indsamlet og analyseret vandet - samt af den kommune, som er tilsynsførende for det pågældende vandværk.
Det fortæller Maria Sommer Holtze, der er kontorchef i Miljøstyrelsen.
- Tidligere undersøgelser har vist, at stoffet kan give skader på cellernes DNA.
Netop nu venter vi på, at der skal komme nogle nye undersøgelser, hvor vi får resultater i august, som kan komme den manglende viden til livs.
Pesticidet har været brugt til at bekæmpe svampe på marker, hvor der blandt andet er blevet dyrket hvede og kartofler, ligesom det har været brugt i træ- og bundmaling.
Der er god grund til at tage fundene alvorligt, siger lektor på Syddansk Universitet og ekspert i pesticider Helle Raun Andersen.
- I teorien skal der kun et enkelt molekyle af stoffet til - hvis man er meget uheldig - at lave en ændring i arvematerialet, der kan fremkalde kræft.
Hvis stoffet viser sig at være i endnu flere vandværker, kan det få enorme konsekvenser, siger seniorrådgiver i Dansk Vand- og Spildevandsforening, Danva, Claus Vangsgård.
- Vi risikerer at skulle lave nye boringer og finde nye steder for at hente rent grundvand til vores forbrugere.
Det er et bekymringspunkt, hvis vi ikke kan opretholde vores produktion.
Travlhed på laboratorierLige nu er de danske vandværker i fuld gang med at få testet vandet og tjekke vandboringerne efter Miljøstyrelsens ordre, og borgere kan løbende følge med i eventuelle kritiske fund på vandværkernes hjemmeside.
Travlheden kan mærkes hos Danmarks største miljølaboratorium Eurofins i Vejen, hvor prøvetager Mona Brammer har rigeligt at se til.
På et halvt år skal hun og kollegerne teste 4.
000 boringer.
Normalt skal laboratoriet teste 1.
000 boringer om året.
-Vi kan allesammen mærke, at vi har lidt mere travlt, siger hun.
Eurofins har ansat ekstra mandskab for at nå alle bestillinger fra vandværkerne, inden tidsfristen udløber den 1.
november.
Det giver dermed flere penge i kassen, men alligevel er mikrobiolog og teamleder i Eurofins’ kundecenter Peter Møller bekymret.
- Selvfølgelig har det også en positiv effekt for en forretning som vores.
Det er der ikke nogen tvivl om.
Men jeg synes, det er skræmmende, at der løbende støder nye pesticider til, som skal kontrolleres i vores grundvand.
Prøvetager Mona Brammer fra Eurofins tapper vand lidt uden for Ølgod.
 DR)Maner til besindighedI august udgiver Miljøstyrelsen en rapport, der vil af- eller bekræfte, om stoffet chlorothalonil-amidsulfonsyre er kræftfremkaldende.
Indtil da maner kontorchefen til besindighed.
- Vi skal ikke være bekymrede.
Det er vigtigt at understrege, at der ikke er lavet resultater fra dyreforsøg, som kobler forsøget til at være kræftfremkaldende, siger Maria Sommer Holtze.
Hun understreger, at en vurdering fra Styrelsen for Patientsikkerhed viser, at ingen danskere er blevet syge af stoffet.
Hos Danva håber Claus Vangsgård, at rapporten giver et andet resultat end det frygtede.
- Vi håber selvfølgelig, at stoffet bliver frikendt for at være specielt farligt.
Men indtil da må vi prøve at leve op til de grænseværdier, der er blevet fastlagt.
Tilbage ved Krogsbølle på Nordfyn ser Nils Mogens Svalebøg gerne, at politikerne handler omgående.
- Myndighederne har ikke har udvist rettidig omhu i forbindelse med vores grundvand.
Jeg synes, den nye regering skal tage fat på problemet og gøre noget ved det.
Rigsrevisionen er i gang med en undersøgelse af, hvad Miljø- og Fødevareministeriet gør for at sikre rent drikkevand.
FacebookTwitterKopier linkEmner:Miljø- og Fødevareministeriet|DANVA|Vandselskaber|Planteavl|Fyn




https://www.dr.dk/nyheder/indland/danmark-offer-net-svindel-vi-er-ramt-af-en-epidemi

IndlandDanmark offer for net-svindel: 'Vi er ramt af en epidemi' Tusindvis af falske e-mails florerer blandt danskerne.
Nets oplever en stigning i antallet af svindelforsøg.
Af Issa Jeppesen03.
juli 2019 kl.
15.
50Bemærk: artiklen er mere end 30 dage gammelLæs opMens vi andre skruer ned for blusset og nyder sommerferien, er det højsæson for de svindlere, som ved hjælp af falske e-mails forsøger at franarre os kreditkort-oplysninger og andre personfølsomme oplysninger.
Hos Nets har man i de seneste uger fået flere tusinde opkald fra kunder, der bliver udsat for såkaldt phishing, fortæller Sune Gabelgård, der er leder af svindelbekæmpelse i Nets.
- Man kan kalde det ferie-phishing, hvor svindlere har forberedt sig på, at danskerne er på vej på ferie, siger Sune Gabelgård og kalder det, som foregår i øjeblikket, en decideret ”phishing-epidemi”.
Man skal ikke skamme sig, hvis man er kommet til at aflevere personfølsomme oplysninger.
Jan Kaastrup, sikkerhedsekspert, CSISSkærpede metoderRigtig mange danskere modtager i disse dage e-mails, hvor svindlerne giver sig ud for at være Nets og forsøger at lokke folk til at dele personfølsomme oplysninger.
Og risikoen for at falde i en af phishing-fælderne er højere i dag end tidligere.
Det er nemlig blevet sværere at gennemskue svindlernes metoder, siger Sune Gabelgård.
- De (red.
svindlerne) er blevet markant bedre til at formulere deres mails og ramme deres ofre på det rigtige tidspunkt for eksempel i en stresset situation, siger Sune Gabelgård og understreger derfor, at man ikke er dum, hvis man falder i.
- Derfor skal man ikke skamme sig, hvis man er kommet til at aflevere personfølsomme oplysninger.
Man skal i stedet sørge for at reagere, siger han og henviser til, at folk enten skal kontakte deres bank eller Nets, hvis de udsættes for phishing.
De er blevet markant bedre til at formulere deres mails og ramme deres ofre på det rigtige tidspunkt.
Sune Gabelgård, leder af svindelbekæmpelse, NetsSelv i de tilfælde, hvor man skulle være i tvivl om hvorvidt, der er tale om en phishing-mail opfordrer Sune Gabelgård folk til at videresende mailen til Nets, så de kan be- eller afkræfte mistanken.
Vær opmærksom på detaljerneSelvom svindlerne er blevet dygtigere til at formulere troværdige e-mails og efterligne virksomheders hjemmesider, er det stadig muligt at efterprøve rigtigheden af de henvendelser man modtager, siger sikkerhedsekspert i it-virksomheden CSIS Jan Kaastrup.
- Man skal være opmærksom på de hjemmesider, man ryger ind på, når man modtager en mail.
Hvis der er tale om phishing, så vil URL-adressen i browseren nemlig aldrig være den samme som din banks eller Nets', siger Jan Kaastrup.
Derudover bør alarmklokkerne ifølge Jan Kaastrup begynde at ringe, hvis en e-mail fra banken eller Nets indeholder et direkte link til en log-in hjemmeside.
Både banker og Nets vil nemlig i første omgang typisk sende links til deres hjemmeside og ikke direkte til en log-in side.
Billedet nedenfor er et eksempel på, hvordan en falsk mail fra Nets kan se ud.
Artiklen fortsætter under billedet.
Billedet her viser et eksempel på en falsk mail fra Nets.
Pilen peger på rumænereÅrsagen til, at Danmark i øjeblikket oplever en stigning, skyldes ifølge Jan Kastraap, at svindlerne sætter ind i bølger.
Indtil for nylig har der i Danmark været en pause i svindelforsøgene, men nu er de vendt tilbage, siger Jan Kaastrup og mener, at det er en særlig gruppe, som står bag svindelnumrene.
- Det plejer sædvanligvis at være rumænere.
De har terroriseret os de sidste fem til seks år, siger han og tilføjer, at det passer med, at de nu vender tilbage.
Læs også:Catfish-hvaffor-en-fisk?
Sådan undgår du at blive narret af en falsk profilFolk, der udsættes for phishing-svindel, skal udover at kontakte banken, Nets og politiet gå ind på borger.
dk og forhindre muligheden for at kunne optage kredit via NemId.
Derudover fraråder CSIS folk fra at bruge deres CPR-nummer som brugernavn.
FacebookTwitterKopier linkEmner:Nets|IT-kriminalitet|CSIS|Økonomisk kriminalitet|Jan Kaastrup (erhvervsleder)




https://www.dr.dk/nyheder/udland/insiderhandel-anklager-om-manglende-opsyn-og-forsoemmelse-eu-topfolk-fulgt-af

Kamp om EU-topposterSe temaUdlandInsiderhandel, anklager om manglende opsyn og forsømmelse: EU-topfolk fulgt af møgsagerFlere af kommende topfolk i EU har fået kritik i deres respektive hjemland.
Den tyske udenrigsminister, Ursula von der Leyen, får hårde ord med på vejen, blandt andet fra tidligere formand for EU-Parlamentet, Martin Schultz.
Af Louise Brodthagen Jensen03.
juli 2019 kl.
21.
02Bemærk: artiklen er mere end 30 dage gammelLæs opEfter langstrakte forhandlinger er den indviklede kabale om fordelingen af EU's topposter ved at falde på plads.
Indtil videre i hvert fald.
For de nominerede skal naturligvis godkendes i parlamentet først.
For mange europæere vil navne som Christine Lagarde, Ursula von der Leyen, Josep Borrell og senest David Sassoli formentlig være mere eller mindre fremmede, men i de respektive politikeres lande, er de kendt af betragteligt flere.
Dog ikke nødvendigvis for det gode.
For EU's - måske - kommende kommissionsformand, udenrigschef og formanden for den europæiske centralbank har med sig i bagagen flere sager, der har trukket negative overskrifter i både Tyskland, Frankrig og Spanien.
Her er nogle af sagerne, som EU's (måske) kommende topfolk formentlig godt ville være foruden:Dom for forsømmelseDirektør for Den Internationale Valutafond, Christine Lagarde, er nomineret som kommende formand for Den Europæiske Centralbank.
- Nogle af de største budgetunderskud nogensinde.
En dom for forsømmelse.
Det er svært at forestille sig præcist, hvad der efterhånden kan betragtes som værende mere diskvalificerende for formanden for den Europæiske Centralbank.
Sådan skriver den britiske finansjournalist Matthew Lynn, som skriver for The Telegraph og Wall Street Journal om Christine Lagarde, der i dag er direktør i Den Internationale Valutafond.
Og nævner man navnet Tapie, kan det måske fremkalde et suk fra kvinden, der er nomineret til formand for Den Europæiske Centralbank.
Det er ikke mere end tre år siden, at Lagarde ved en fransk domstol blev fundet skyldig i det, der blev beskrevet som forsømmelse af en offentlig stilling - dog uden at modtage fængselsstraf eller få det nedfældet på sin straffeattest.
Tapie-sagen1993: Den statsejede bank Credit Lyonnais (CL) står for salget af forretningsmanden Bernard Tapies andel af sportsfirmaet Adidas, for at Tapie kan blive minister i Francois Mitterands socialistiske regering.
1993-2007: Tapie sagsøger CL for at have værdisat sin andel af Adidas alt for lavt.
2007: Tapie søtter den konservative Nicolas Sarkozy.
Nyudpegede finansminister Christine Lagarde sender Tapies sag til en voldgiftsret.
2008: Et særligt juridisk udvalg afgør, at Tapie er berettiget til en kompensation på 404 millioner euro.
Lagarde beslutter sig for ikke at ændre afgørelsen.
2011: Måneder efter, at Lagarde bliver udpeget til direktør for Den Internationale Valutafond, anbefaler den offentlige anklager, at beslutningen om at sende Tapies sag til en voldgiftsret skal undersøges.
2015: En appeldomstol beordrer Tapie at tilbagebetale de 404 millioner euro.
Med renter.
Sagen om forretningsmanden Bernard Tapie går faktisk helt tilbage til begyndelsen af 90'erne.
Men det var først, da Lagarde var finansminister i 2007 under den konservative præsident, Nicolas Sarkozy, at hun blev indblandet.
Som finansminister godkendte hun en over 400 millioner euro stor kompensation til forretningsmanden Tapie, der mere end ti år forinden havde sagsøgt banken Credit Lyonnais.
Han anklagede banken for bevidst at have undervurderet den andel af sportsfirmaet Adidas, banken havde solgt videre på hans vegne.
Beslutningen var kontroversiel og blev kritiseret blandt andet fordi Tapie havde kastet sin støtte bag den konservative præsident Nicolas Sarkozy.
I 2016 blev Lagarde så dømt i sagen, men har altid nægtet, at hun har gjort noget galt.
Dommen blev ikke appelleret, hvilket Lagarde blandt andet har forklaret med, at det var på tide at komme videre.
Plagiat-anklager og manglende opsynDen tyske forsvarsminister Ursula von der Leyen er blevet mødt af en del kritik for sin ledelse.
Bliver hun godkendt i Europa-Parlamentet, bliver hun et af de to ansigter, der i høj grad skal repræsenterer EU udadtil: Den tyske forsvarsminister, Ursula von der Leyen.
Men for den tidligere formand for parlamentet, den tyske socialdemokrat, SPD-politikeren Martin Schulz, er der ikke meget tiltro til den måske kommende kommissionsformand.
- Den svageste minister i regeringen.
Men det er åbenbart nok til at blive udpeget som leder af EU-Kommissionen, lyder dommen på Twitter.
Det er da heller ikke mere end lidt over et halvt år siden, at en sag om nogle konsulentkontrakter har plettet ministerens CV.
Tildelingen af kontrakter til en værdi af mange hundrede millioner euro til konsulentfirmaer som McKinsey og Accenture har frembragt anklager om blandt andet nepotisme og CDU-politikeren har da også selv erkendt, at det har været en fejl.
Sagen har forårsaget, at der i det tyske parlament nu er et nedsat et særligt undersøgelsesudvalg, som skal gå kontrakterne efter i sømmene.
Men også forsvarsministeriet under von der Leyens ledelse får kritik.
For tilstandene i det tyske militær med beskadiget eller ikke funktionelt materiel er ikke noget, der imponerer.
Eksemplificeret ved sagen om Gorch Fock.
Et sejlskib, anvendt af forsvarsministeriet til øvelser.
En rapport fra den tyske statsrevision har fastslået, at reparationer af skibet, der oprindeligt var vurderet til at koste ti millioner euro, nu er vokset til intet mindre end 135 millioner euro.
Og det, der tidligere var det tyske søværns stolthed, endte pludselig på forsiden af magasinet Der Spiegel med rubrikken "Narrenschiff" - løst oversat: En flok fjolser.
Bøde for insiderhandelDen spanske udenrigsminister, Josep Borrell, har tidligere været formand for EU-Parlamentet.
Heller ikke Spanien går ram forbi, når det handler om ministre i stormvejr.
Bare få måneder efter, at den spanske udenrigsminister, Josep Borrell, fik sin ministerpost i Pedro Sanchez socialistiske regering, måtte han se sig straffet med en bøde på 30.
000 euro, svarende til knap 225.
000 danske kroner, for insiderhandel.
Den spanske myndighed, der overvåger aktiehandel (CNMV), vurderede, at Borrell på vegne af en anden handlede med aktier på baggrund af information, han havde særligt adgang til i kraft af sin bestyrelsespost i energiselskabet Abengoa.
Det fik blandt andet Podemos' politiske leder Pablo Iglesias til at kræve Borrells afgang.
- Denne regering har ikke råd til at have en minister, der bliver pålagt bødestraf af CNMV for aktiehandel på baggrund af fortrolig information, lød det blandt andet fra Iglesias ifølge det spanske nyhedsbureau EFE.
Borrell blev i 1998 valgt som socialistpartiets leder, men måtte træde tilbage før parlamentsvalget i 2000 efter en større finans-skandale, der involverede to af de medarbejdere, han havde udpeget, da han var vicefinansminister.
Bliver han godkendt af parlamentet, er det en tilbagevenden for den 72-årige Borrell, der var formand for Europa-Parlamentet fra 2004 til 2007.
FacebookTwitterKopier link




https://www.dr.dk/nyheder/regionale/syd/ingen-lektier-i-aar-nu-er-nynne-student

Syd- og SønderjyllandIngen lektier i to år: Nu er Nynne student  Flere gymnasier bruger lektiefri undervisning på deres HF-uddannelser.
Nynne Emborg er blevet student uden lektier under uddannelsen.
Det er kun større værker og afleveringer, som hun har skullet lave derhjemme.
(© (Privatfoto))Af Marie De Fine Skibsted og Søren Kongsted03.
juli 2019 kl.
20.
58Bemærk: artiklen er mere end 30 dage gammelLæs opDe seneste dage har studenter præget gadebilledet, når de er kommet kørende, mens de har vinket til forbipasserende i glæde over, at deres studentereksamen er i hus.
Faktisk er der flere af dem, der har fået huen på uden at have lavet lektier derhjemme i to år.
Det gælder også den 19-årige HF-elev Nynne Emborg, som netop er blevet student fra Tønder Gymnasium.
Her bruger de lektiefri undervisning for HF-eleverne.
- Min lillesøster går i 7.
klasse, og hun har haft flere lektier, end jeg har, siger hun.
Nynne Emborg mener selv, at det har hjulpet hende til at blive en bedre student.
- Når vi alle sammen sidder der, og vi skal lave det i timerne, så er alle med på en helt anden måde.
Det gør bare en forskel, siger hun.
- Vi går ud og arbejder med teksten lige bagefter.
Så du misforstår ikke teksten så nemt, og du sidder ikke og kæmper med det derhjemme.
Nynne Emborg mener selv, at hun er blevet en bedre student af at have lektiefri undervisning.
(© (Privatfoto))Startede som forsøgPå Tønder Gymnasium begyndte det som et forsøg tilbage i 2008.
Der herskede nemlig en negativ stemning og et lavt elevtal, og det fik gymnasiet til at gentænkte sine HF-uddannelser, fortæller uddannelsesleder Marie-Louise Ebert.
En af ændringerne blev at fjerne næsten alle lektier fra HF-eleverne og i stedet sætte timer af til at lave lektier på gymnasiet.
Dermed blev det kun større værker og afleveringer, som de studerende skulle lave derhjemme.
Førsøget var så stor en succes, at det i dag er blevet en fast del af Tønder Gymnasiums HF-uddannelser, siger rektor Anna Frejbæk.
- Vi ligger i dag over landsgennemsnittet for HF-studenter.
Man må sige, at de bliver rigtig godt fagligt rustet.
Samtidig er stemningen vendt i klasselokalet, fortæller Marie-Louise Ebert.
- Helt gennemgående er der ikke den negative stemning fra timens start.
Det sætter simpelthen en anden tone for hele konceptet.
Stiller andre krav til lærerneLektier i skoletiden kræver dog noget andet af gymnasiets ansatte, når de skal forberede undervisningen, siger lærer Mikkel Pedersen.
- En stor del af det arbejde, vi har lavet, har været klasserumsledelse.
Altså hvordan kan vi tilrettelægge undervisningen, så flest muligt får mest muligt med.
På den måde har det krævet et større pædagogisk arbejde for at få det til at fungere.
Og det er nødvendigt, hvis tiltaget skal lykkes, siger Mikkel Pedersen.
- Hvis man bare fjerner lektierne og gør det samme, som man altid har gjort, så tror jeg ikke, at effekten havde været så positiv.
Det skyldes et større arbejde.
Nu har den lektiefri uddannelse også bredt sig til Vejen Gymnasium, og det er en rigtig god idé, mener rektor Lars Bossen.
- Eleverne er super glade for det – også fordi den dårlige samvittighed, man kan have over ikke at lavet sine lektier, er væk, når man når det, inden man tager hjem.
Det giver en bedre start på de fleste moduler.
Midt i studenterfejringen er Nynne Emborg ikke tvivl.
En uddannelse uden lektier virker – og hun er tilfreds med sine eksamensresultater.
- Det er gået yderst godt og over min forventning.
Jeg er glad.
FacebookTwitterKopier linkEmner:Uddannelse|Gymnasiale uddannelser|Tønder|Vejen




https://www.dr.dk/nyheder/udland/migranter-i-usa-behandles-som-dyr-billeder-dokumenterer-propfyldte-celler

UdlandMigranter i USA 'behandles som dyr': Billeder dokumenterer propfyldte cellerCentrene er 'farligt overfyldte', og de indsatte tilbageholdes alt for længe, lyder det.
Voksne mennesker er i en uge blevet holdt i celler, der kun er beregnet til at stå op.
Andre har været holdt i overfyldte celler i over en måned.
Af Oliver Fruergaard03.
juli 2019 kl.
16.
43Bemærk: artiklen er mere end 30 dage gammelLæs opAmerikanske migrantcentre er mere uhumske og overfyldte end først antaget, afslører en rapport fra et statsligt kontrolorgan i USA.
Billeder fra flere centre i det sydlige Texas viser blandt andet 51 kvindelige migranter tilbageholdt i celler, der er bygget til 40 mænd, og 71 mænd i celler, som er bygget til 41 kvinder.
Rapporten beskriver tilfælde, hvor voksne mennesker måtte opholde sig i en uge i celler, der kun er beregnet til at stå op i.
Andre blev tilbageholdt i overfyldte celler i over en måned.
Her ses en overfyldt celle i byen McAllen i Texas.
Ifølge grænsemyndighederne modtager USA flest migranter på den sydvestlige grænse i USA.
- Vi er bekymrede for, at overbefolkningen og forlænget tilbageholdelse udgør en direkte helbreds- og sikkerhedsrisiko, står der blandt andet i rapporten.
Den bygger på besøg hos syv centre ved USA's sydlige grænse i Texas langs Rio Grande-floden.
Udover at cellerne på migrantcentrene var overfyldte, blev folk også tilbageholdt i meget længere tid end tilladt.
30 procent af de børn, der sad i centrene under kontrollanternes besøg, var blevet tilbageholdt i længere end 72 timer, som er det maksimalt tilladte.
Nogle havde ikke adgang til bad, varm mad og begrænset adgang til rent tøj.
En mindre del af børnene havde været tilbageholdt i over en uge.
- Når de anholdte så os, bankede de på cellevinduerne, råbte, pressede sedler op til vinduerne med tidspunktet for deres anholdelse og gestikulerede med beviser på, hvor længe de havde siddet i forvaring, eksempelvis skæg, står der i rapporten.
Da de anholdte migranter så, at cellerne blev inspiceret, holdt de sedler op til vinduerne med tidspunktet for deres anholdelse.
'De drak fra toilettet'Afsløringerne kommer efter flere ugers heftig politisk debat om forholdene på migrantcentrene i Texas.
Den blussede blandt andet op, efter en gruppe advokater for nylig fik adgang til et center i byen Clint, hvor de kunne berette om stærkt kritisable forhold.
Læs også:Sultne, beskidte og syge: Migrantbørn sendt tilbage til udskældt center i TexasBørn var låst inde i "forfærdelige celler med et åbent toilet i midten af rummet", hvor de spiste og sov.
Der var ingen til at tage sig af dem, og flere havde det samme beskidte tøj på, som da de krydsede grænsen, lød det.
Efterfølgende har også medlemmer af Kongressen i USA fordømt forholdene i en række migrantcentre, som de har besøgt i løbet af ugen.
En tydeligt oprevet medlem af Demokraterne, Alexandria Ocasio-Cortez, fortalte blandt andet om en celle, hvor der manglede rindende vand, og hvor anholdte kvinder angiveligt fik at vide, at de måtte drikke af toiletkummen.
- Vi taler om systematisk grusomhed - om en umenneskelig kultur, hvor de bliver behandlet som dyr, sagde Ocasio-Cortez.
Et medlem af Donald Trumps administration afviste beskyldningerne over for CBS News og sagde, at der i det pågældende tilfælde blev uddelt vandflasker, så snart vandhanen gik i stykker.
Også de ansatte betjente i USA's grænsepoliti har været genstand for hård kritik, efter det i går kom frem, at en stor del af dem er medlemmer af en Facebook-gruppe med racistiske indslag, der blandt andet håner døde migranter og demokratiske politikere.
Læs også:Grænseagenter i USA hånede migranter på FacebookHvordan kan man forvente, at vagterne behandler migranterne i deres varetægt ordentligt, når de optræder følelseskoldt og omtaler dem nedladende på sociale medier, lyder spørgsmålet blandt flere demokrater.
Milliarder af dollars til bedre migrantforholdAndelen af migranter, der kommer til USA fra Syd- og Mellemamerika, er steget betydeligt i løbet af 2019.
Ifølge USA's grænsepoliti modtager Rio Grande-strækningen det største antal migranter på den sydvestlige grænse.
I år har grænsepolitiet registreret næsten 250.
000 anholdelser - det er en stigning på 124 procent siden 2018.
Demokrater i Repræsentanternes Hus vedtog i sidste uge at tildele 4,6 milliarder dollars til at bedre forholdene for tilbageholdte migranter ved grænsen.
- Rapporten giver et skræmmende billede af de farlige og umenneskelige forhold, som Trump-administrationen påfører børn og familier ved grænsen, lyder det fra formand i Repræsentanternes Hus Nancy Pelosi i en officiel udtalelse.
- Rapporten er endnu mere problematisk efter opdagelsen af de ækle og grove kommentarer på sociale medier fra nogle af medlemmerne i USA's grænsepoliti, som er ansvarlig for at tage sig af migrantfamilier og børn.
- Umenneskeligheden ved grænsen er en udfordring for USA's samvittighed, tilføjede hun.
Det er kontrolorganet for USA's nationale sikkerhedsinstitution, Department of Homeland Security, der står bag rapporten.
FacebookTwitterKopier linkEmner:Donald Trump (politiker)|Nancy Pelosi (politiker)|USA|Repræsentanternes Hus|Flygtninge og asylansøgere




https://www.dr.dk/nyheder/regionale/nordjylland/verdens-smukkeste-sejlskibe-indtager-danmark-faa-historien-om-5-af-de

NordjyllandVerdens smukkeste sejlskibe indtager Danmark: Få historien om 5 af de største herOp mod 750.
000 gæster ventes at besøge The Tall Ship Races i Aalborg.
Skibene kan opleves langs kajen i Aalborg indtil på lørdag, hvor de sejler videre mod Fredrikstad i Norge.
Af Klaus Videbæk03.
juli 2019 kl.
15.
29Bemærk: artiklen er mere end 30 dage gammelLæs opNår sommerblæsten i de her dage fejer henover Danmark, tager den ikke kun fat i træer og buske.
Den fylder også sejlene på de omkring 70 sejlskibe fra hele verden, som i løbet af i dag og i går er ankommet for at deltage i den traditionsrige kapsejlads The Tall Ship Races.
Sejladsen har fundet sted siden 1956 og er et stort tilløbsstykke.
Alene i Aalborg ventes det, at 750.
000 mennesker vil komme og se på skibene, indtil de igen forlader havnen på lørdag.
Efter en afstikker til Norge kommer skibene også til Aarhus senere på sommeren.
Skibene kommer fra 30 forskellige nationer, og mens nogle har mere end hundrede år på bagen, er andre bygget for ganske nyligt.
Fælles for mange af dem er, at de i dag fungerer som skoleskibe for unge, der har lyst til at prøve et liv på havet.
Få historien om fem af de største skibe i sejladsen her.
1Cuauhtemoc (Mexico)Cuauhtémoc har i dag hjemme i Acapulco i Mexico.
Det er knap 78 meter langt.
(© Sail Training International)Cuauhtemoc er det største skib ved Tall Ships Races med plads til en besætning på hele 237 mand.
Skibet blev bygget i Bilbao i Spanien i 1981, men blev kort tid efter overtaget af den mexicanske flåde, der har brugt skibet til at træne officerer, kadetter og andet mandskab.
Det nuværende navn henviser til den sidste aztekiske kejser, der levede fra 1502 til 1525, inden han blev tortureret til døde.
Selv da nægtede han dog at fortælle kolonisterne, hvor aztekernes skatte lå gemt, og han fik derfor heltestatus i Mexico.
Når skibet kommer i havn, er der tradition for, at mandskabet stiller sig op på tværstængerne på skibets master og synger sørgmodige mexicanske sange.
2Shtandart (Rusland)Denne udgave af Shtandard er fra 1999, men historien om skibet går helt tilbage til starten af 1700-tallet.
(© Sail Training International)Hvis ikke man vidste bedre, kunne det ligne et ægte sørøverskib, men faktisk er der tale om er stort russisk krigsskib, som første gang så verdens lys i 1703.
Det var den russiske zar og siden kejser Peter den Store, der stod bag byggeriet af Shtandart, som blev det første skib i den nye russiske flåde, der skulle forsvare den russiske handelsrute gennem det baltiske hav.
Peter den Store var selv meget interesseret i skibsbyggeri og rejste personligt til både Holland og England for at samle inspiration, viden og mandskab til at bygge det nye skib.
Han stod også selv bag dele af skibets design og flere af de tekniske tegninger.
Shtandart havde 28 kanoner og blev bygget på bare fem måneder, hvor man arbejdede fra morgen til aften.
Den meget hurtige konstruktion blev dog også skibets endeligt.
Tømmeret til skibet nåede ikke at tørre ordentligt, og efter 16 års tjeneste blev skibet pillet af vandet, fordi det var slidt.
Siden gik det fortabt, men i 1999 stod en ny udgave klar i Skt.
Petersborg, bygget af entusiaster og frivillige under ledelse af den russiske skibsarkitekt Vladimir Martus.
3Shabab Oman II (Oman)Shabab Oman II er næsten lige så højt, som det er langt.
Masterne rækker 58 meter op i luften.
(© Sail Training International)Shabab Oman II blev bygget så sent som i 2014.
Skibet tilhører den kongelige omanske flåde og har erstattet det gamle Shabab Oman, som stammer fra 1977.
Skibet går for at være den eneste fuldrigger – et sejlskib med mindst tre og op til fem master rigget med råsejl – i den arabiske verden.
Skibet er bygget af en hollandsk skibsbygger og er et hurtigt et af slagsen.
Det kan sejle op til 17 knob (svarende til 31 kilometer i timen).
Ombord har man avanceret navigations- og kommunikationsudstyr og udover plads til 90 besætningsmedlemmer også rum til fire VIP’s.
4Dar Mlodziezy (Polen)Dar Mlodziezy er 95 meter langt og sejler primært i Norderuopa og i Baltikum.
(© Sail Training International)Navnet på dette polske skib betyder ’Ungdommens Gave’ og erstattede i 1982 det legendariske Dar Pormoza, der trænede fremtidens søfolk i mere end 50 år.
Dar Pormoza blev bygget i Hamburg i Tyskland i 1909, men blev taget af den britiske flåde som krigsskadeerstatning efter 1.
verdenskrig, inden det i 1930 blev solgt til Polen.
I 1935 lavede Dar Pormoza en verdensberømt jordomrejse, hvor det blev det første sejlskib under polsk flag til at besøge mange af de største havne i verden.
I 1937 rundede skibet desuden Kap Horn.
Fra 1987 til 1988 gentog Dar Mlodziezy bedriften ved at blive det første sejlskib bygget i Polen til at rejse kloden rundt.
Dar Mlodziezy har plads til 186 besætningsmedlemmer.
5Statsraad Lehmkuhl (Norge)Staatsraad Lehmkuhl er opkaldt efter en norsk minister.
(© Sail Training International)I Danmark har vi to fungerende skoleskibe - Skoleskibet Danmark og Skoleskibet Georg Stage.
I år sender Norge hele tre skoleskibe til The Tall Ship Races – Christian Radich, Sørlandet og Statsraad Lehmkuhl.
Sidstnævnte stammer fra 1914 og er et af Norges største, ældste og fineste sejlskibe - en såkaldt skværrigger.
Også det blev oprindeligt bygget i Tyskland og overtaget af briterne efter 1.
verdenskrig, inden det i 1923 blev købt af den norske minister Kristoffer Lehmkuld for cirka 300.
000 norske kroner.
På grund af hans indsats for skoleskibene og for hans engagement i den første norske regering efter selvstændigheden i 1905 tog skibet navn efter ham.
Statsraad Lehmkuhl har plads til 150 unge samt 30 erfarne besætningsmedlemmer.
Kilder: The Tall Ship Races 2019 Aalborg, Shtandart.
ru, Sailtraininginternational.
org, Lehmkuhl.
no, wikipedia.
org.
FacebookTwitterKopier linkEmner:Norge|Rusland|Lystsejlads|Sejlsport|Wikipedia




https://www.dr.dk/nyheder/politik/s-fordeler-ordfoererskaber-mette-gjerskov-er-tilbage-i-varmen

PolitikS fordeler ordførerskaber: Mette Gjerskov er tilbage i varmenMette Gjerskov gik imod partilinjen sidste år og mistede sit ordførerskab.
Nu har hun dog fået to.
Mette Gjerskov er kisteglad for sine nye ordførerposter.
03.
juli 2019 kl.
15.
27Bemærk: artiklen er mere end 30 dage gammelLæs opSocialdemokratiet har fordelt ordførerskaber efter regeringsdannelsen, og der er få profiler tilbage i folketingsgruppen, da en del socialdemokrater blev ministre.
Mette Gjerskov (S) blev i april sidste år frataget sit ordførerskab for udvikling, fordi hun ikke ville stemme for et tildækningsforbud.
Men hun er nu tilbage på holdet og skal være miljøordfører og ordfører for verdensmål.
- Jeg er kisteglad for mine nye ordførerposter.
Jeg har fået lige præcis de to poster, jeg bad om og er blevet ordfører på begge dele.
Læs også:Den yngste danske statsminister nogensinde stiller et ungt ministerhold: Ældste minister er 55 år- Jeg kan kun se det som udtryk for, at jeg igen bliver honoreret efter evner og flid, siger hun.
Hun valgte som den eneste i den socialdemokratiske folketingsgruppe åbent at gå mod sin egen gruppes beslutning om tildækningsforbuddet.
Det vakte opsigt, da hun blev frataget posten, og partiet blev beskyldt for at være topstyret.
Dobbelt bemandingAnnette Lind (S) er uddannet folkeskolelærer og har altid haft undervisningsområdet som sit stærkeste område.
Hun ærgrede sig åbent over, at hun ikke blev minister.
- Når kommentatorer, analytikere og organisationer siger, at du bliver minister, og det kæmpestore bagland, jeg har, siger og håber og tror, at jeg bliver minister, og jeg selv ønsker det, så er det selvfølgelig træls, sagde hun til Tv MidtVest i sidste uge.
Hun bebudede, at hun derfor ville gå andre veje, og hun er i stedet blevet udenrigsordfører.
Desuden er hun blevet valgt til gruppeledelsen, hvor hun er gruppesekretær.
- Konstitueringen kunne ikke være bedre for mit vedkommende.
Jeg glæder mig til de mange nye og vigtige opgaver, skriver Annette Lind på Facebook.
Jesper Petersen (S) var af nogle spået en ministerpost, men det tidligere SF-medlem bliver i stedet politisk ordfører.
Flemming Møller Mortensen (S) bliver gruppeformand og skal holde styr på folketingsgruppen.
Rasmus Stoklund (S) er nyvalgt medlem af Folketinget og får posten som udlændinge- og integrationsordfører, som er et vigtigt område.
Partiet har dog også ministerposten på området, da Mattias Tesfaye (S) er udlændinge- og integrationsminister.
/ritzau/FacebookTwitterKopier linkEmner:Annette Lind (politiker)|Flemming Møller Mortensen (politiker)|Socialdemokraterne|Socialistisk Folkeparti|Udlændingepolitik




https://www.dr.dk/nyheder/indland/brand-i-baller-og-moedding-styr-uden-om-hove

IndlandBrand i baller og mødding: Styr uden om Hove ByIld har fat i halmballer og mødding, og på grund af røg bedes borgere om at undgå at køre til Hove.
03.
juli 2019 kl.
15.
08Bemærk: artiklen er mere end 30 dage gammelLæs opEn større naturbrand onsdag eftermiddag strækker sig over mellem to og tre hektarer ved Hove Møllegård på Sjælland.
På grund af kraftig røg bliver borgere bedt om ikke at køre ind i Hove By, der ligger mellem Hillerød og Roskilde.
Det oplyser Nordsjællands Politi på Twitter.
Ilden har fat i halmballer og noget mødding.
- Politi og brandvæsen er til stede for at slukke større naturbrand ved Hove Møllegård.
Borgere i området bedes holde sig på afstand.
Gå gerne indendøre og luk døre og vinduer, skriver politiet i et tweet.
Der er ingen meldinger om tilskadekomne.
/ritzau/FacebookTwitterKopier linkEmner:Sjælland|Nordsjællands Politi|Twitter|Politi|Hillerød




https://www.dr.dk/nyheder/indland/afvarsling-kraftig-naturbrand-ved-hove-paa-sjaelland

IndlandAfvarsling: Kraftig naturbrand ved Hove på SjællandAdvarslen vedrører borgere fra Hove Møllevej 18 og i østlig retning til og med Hove By .
03.
juli 2019 kl.
14.
49 | opdateret 03.
juli 2019 kl.
20.
59Bemærk: artiklen er mere end 30 dage gammelLæs opDette er en opfølgende og afsluttende beredskabsmeddelelse fra Nordsjællands politi i forbindelse med tidligere varsel om kraftig røgudvikling ved naturbrand i Hove.
Varslet om den kraftige røgudvikling ophæves hermed.
Branden er udbrudt i et større oplag af møddingsmateriale, halm, savsmuld, træflis og træpiller i størrelsesorden 40.
000 kbm.
I forbindelse med det fortsatte slukningsarbejde vil der kunne forekomme røgudvikling, men i væsentlig mindre omfang.
Vi tillader derfor nu til - og afgang til jeres ejendomme, men anbefaler at man forbliver inden døre, lukker døre og vinduer og slukker ventilation, og kan ikke anbefale udendørs aktiviteter i Hove by resten af dagen.
Almindeligt forekommende symptomer på generel luftvejs irritation herunder påvirkning af slimhinder ved øjne, næse, svælg kan forekomme.
Oplever man åndenød eller føler sig almen dårlig skal man søge læge eller kontakte 1813.
Vi forventer at slukningsarbejdet var i flere dage.
Der udsendes ikke yderligere beredskabsmeddelelser.
Dette var en beredskabsmeddelelse fra Nordsjællands Politi.
FacebookTwitterKopier linkEmner:Brande|Nordsjællands Politi|Sjælland|Socialdemokraterne|TV 2 (tv-kanal)




https://www.dr.dk/sporten/ridning/ponypiskende-landstraener-slipper-med-skriftlig-advarsel

RidningPonypiskende landstræner slipper med skriftlig advarselDressurlandstræneren for ponyer Jette Nevermann Torup blev bortvist ved et stævne for at piske en pony.
Ved de nordiske mesterskaber i ridesport brugte Jette Nevermann Torup unødigt sin pisk mod en pony.
Nu har hun fået sin straf.
Af Johan Haarløv03.
juli 2019 kl.
15.
07Bemærk: artiklen er mere end 30 dage gammelLæs opDressurlandstræneren for ponyer, Jette Nevermann Torup, har fået en skriftlig advarsel af Dansk Ride Forbund.
Advarslen kommer, efter at Jette Nevermann Torup i sidste uge blev bortvist fra de nordiske mesterskaber, da to af stævnets stewarder samt en dyrlæge havde set hende piske en pony unødigt hårdt.
- Vi har fået en rapport fra chefstewarden til de nordiske mesterskaber, som klart har indikeret, at Jette Nevermann Torup har foretaget en unødig hård korrektion af hesten.
Men hendes handling ligger meget langt fra det, vi ville kategorisere som et decideret overfald af hesten, siger Dansk Ride Forbunds generalsekretær, Morten Schram Rodtwitt.
Bestemmelser for brug af piskPunkt 10.
4.
i Dansk Ride Forbunds fællesbestemmelser af 15.
april 2019.
Pisk – benyttelsePisken må aldrig benyttes som straf for en hændelse men kun som forstærkning af rytterens hjælpere.
Ved ulydighed må hesten/ponyen korrigeres med lette slag med pisken.
Dette skal ske i umiddelbar tilknytning til ulydigheden- En pisk må aldrig benyttes til at give afløb for rytterens eller hjælperes temperament.
- Pisken må aldrig benyttes i hestens/ponyens hoved.
- Rytteren må aldrig benytte pisken med overhånd.
Overtrædelse sanktioneres med diskvalifikation samt grad 1 eller 2 jævnfør punkt 82.
2 efter en konkret vurdering af forseelsens alvor og grovhed.
Grove tilfælde af ovenstående sanktioneres med bortvisning.
Brug af pisk og andre slag i hestens hoved skal altid betragtes som grove tilfælde.
En masse mennesker har på Facebook kaldt på Jette Nevermann Torups fyring efter den her episode.
Er en skriftlig advarsel en hård nok sanktion?
- For det første er jeg glad for, at folk reagerer på sager som den her.
Det viser, at der er en reel bekymring for hestenes ve og vel i dansk ridesport.
- Men den konkrete sag behandler vi som en intern personalesag.
Vores strafudmåling er sket på baggrund af chefstewardens rapport, og altså på et mere oplyst grundlag end det, som de oprørte facebookbrugere har kommenteret på.
Læs også:Dansk dressurlandstræner bortvist fra mesterskab for at piske ponyHvad sker der med Jette Nevermann Torup, næste gang hun bruger sin pisk unødigt hårdt mod en pony?
- Jette Nevermann Torup er blevet bedt om at ændre sin adfærd og brug af pisk, og hun ved, at hun vil være under skærpet tilsyn fremadrettet.
Vi har givet hende en kraftig sanktion.
Der kommer ikke en advarsel nummer to, hvis hun ikke overholder vores retningslinjer, siger Morten Schram Rodtwitt.
Jette Nevermann Torup har været ansat som landstræner i Dansk Ride Forbund i 2013.
DR Sporten har forsøgt at få en kommentar fra Jette Nevermann Torup, men indtil videre uden held.
FacebookTwitterKopier linkEmner:Morten Rodtwitt (idrætsleder)|Dansk Ride Forbund|Facebook|Hestesport




https://www.dr.dk/nyheder/udland/overblik-her-er-de-fem-topfolk-i-europa

Kamp om EU-topposterSe temaUdlandOVERBLIK: Her er de fem topfolk i EuropaDet er nu besluttet hvilke personer, der skal stå i spidsen på de fem topposter.
Den Europæiske Unions flag uden for parlamentsbygningen i Strasbourg.
Af Sarah Munk Jørgensen (video)03.
juli 2019 kl.
17.
55 | opdateret 11.
juli 2019 kl.
12.
22Bemærk: artiklen er mere end 30 dage gammelLæs opEfter tre lange forhandlingsdage mellem EU’s stats- og regeringschefer, blev fire af EU’s topposter i aftes fordelt - og i dag kom den femte så også på plads.
Danske Margrethe Vestager (R) var i spil til den tunge post som kommissionsformand, men måtte se sig slået på målstregen.
Hun endte i stedet med at få tildelt posten som næstformand for EU-kommissionen sammen med hollandske Frans Timmermans.
Formandsposten gik til tyske Ursula von der Leyen.
Hun skal dog godkendes af parlamentet, før hun kan tiltræde posten, da EU-traktaten foreskriver det.
Denne godkendelse vil formentlig finde sted ved en afstemning fra 15.
-18.
juli, skriver Ritzau.
Men hvem er den nyudnævnte kommissionsformand og de fire andre topfolk?
Det kan du blive klogere på her:Ursula von der Leyen - formand for EU-KommissionenDen tyske forsvarsminister, Ursula von der Leyen, er blevet nomineret til ny formand for EU-Kommissionen.
Den 60-årige tyske politiker er i dag forsvarsminister - en post hun har siddet på siden 2013.
Hun kommer fra det kristenkonservative parti CDU, som også Tysklands kansler, Angela Merkel, er medlem af.
Forinden posten som forsvarsminister har hun været både familie-, beskæftigelses- og socialminister.
Ursula von der Leyen - privatFødt 8.
oktober 1958 i Bruxelles i 1958Gik som barn på Europaskolen, hvor hun lærte at tale flydende fransk.
Udover fransk taler hun også flydende engelsk og tysk.
Da hun var 13 år gammel flyttede familien til Tyskland.
Ursula von der Leyen har seks søskende.
Hendes far var også medlem af CDU og ministerpræsident i den tyske delstat Niedersachsen.
I 1986 blev hun gift med tyske Heiko von der Leyen - sammen har de syv børn.
Udover Belgien og Tyskland har Ursula von der Leyen boet i Storbritannien og USA.
Ifølge den danske statsminister, Mette Frederiksen, der netop kender tyskeren fra deres fælles fortid som beskæftigelsesministre, er der udsigt til en bestemt leder, der ikke er bange for at sætte sig igennem:- Jeg tror, at man vil opleve, at hun er lidt hårdtslående.
Det bliver en kommissionsformand, der kan banke i bordet, siger Mette Frederiksen.
Claus Hjort Frederiksen (V) har også flere gange mødt Ursula von der Leyen, mens de begge var forsvarsministre – og han kommer også med ros:- Hun er et meget sympatisk menneske, som interesserer sig meget for sine medmennesker.
Samtidig er hun også en af de stemmer, man lytter meget til under møder, både i Nato- og EU-sammenhæng, siger Claus Hjort Frederiksen.
Ursusa von der Leyen blev medlem af CDU i 1990, men først i 2001 gik hun ind i lokalpolitik.
Da var hun 42 år.
Forinden den politiske karriere har von der Leyen læst både økonomi og medicin.
Charles Michel - formand for Det Europæiske RådBelgiens premierminister, Charles Michel, efter han blev udnævnt som formand for Det Europæiske Råd.
Den liberale Charles Michel, der i dag er premierminister i Belgien, bliver den næste formand for Det Europæiske Råd.
Han er 43 år og søn af den tidligere udenrigs- og vicestatsminister i Belgien, Louis Michel, der også har siddet som landets EU-kommissær.
Charles Michel er uddannet advokat og har været borgmester i den belgiske by Jodoigne.
Efterfølgende blev han som 25-årig indenrigsminister og i 2014 blev han premierminister.
Det var i en alder af 38.
Hermed blev han den yngste premierminister i Belgien siden 1841.
Han er gift med Amélie Derbaudrenghien og har tre børn.
På sin Twitter-profil skrev Charles Michel efter udnævnelsen som formand for Det Europæiske Råd:- Et forenet EU med respekt for national mangfoldighed vil være mit mål.
Solidaritet, frihed og respekt er kernen i det, og jeg vil stå op for disse værdier, skrev han.
Hans rolle bliver at lede møderne i Det Europæiske Råd.
Det er nemlig her, at EU’s stats- og regeringschefer mødes for at lægge de overordnede politiske linjer for EU-samarbejdet.
David Sassoli - formand for Europa-ParlamentetDen italienske socialdemokrat David Sassoli bliver ny formand for Europa-Parlamentet.
Det bliver den 63-årige italienske socialdemokrat David Sassoli, der bliver Europa-Parlamentets nye formand.
I anden valgrunde stemte 345 af parlamentarikere for David Sassoli til formandsposten, hvilket var nok til, at italieneren havde absolut flertal.
Han overtager posten fra en anden italiener, Antonio Tajani.
Han er født i den italienske by Firenze og studerede statskundskab på universitet i samme by.
Efter endt uddannelse arbejdede han som journalist for forskellige medier i Italien.
I 2009 besluttede han sig for at skifte spor og meldte sig ind i Partito Democratico (det demokratiske parti).
Samme år blev han valgt til Europa-Parlamentet og har siden været medlem heraf.
David Sassoli er gift med Alessandra Vittorini, og sammen har de to børn.
Han er fan af ACF Fiorentina, som er det lokale fodboldhold.
Josep Borrell Fontelles – EU’s udenrigschefDen spanske udenrigsminister, Josep Borrell Fontelles, efter udnævnelsen som EU's udenrigschef.
Josep Borrell er 72 år og fungerende udenrigsminister i den spanske regering.
Han har siden 1975 været medlem af Det Socialistiske Arbejderparti.
Det er ikke første gang, at han er blevet kørt i stilling til et topjob i EU.
Borrell har nemlig tidligere været formand for Europa-Parlamentet.
Det var han fra 2004 – 2007.
Borell overtager posten som EU’s udenrigschef efter italienske Fredericia Mogerini og takker for tilliden på sin Twitter.
Da Spanien på forhånd har udpeget Josep Borrell Fontennes som landets EU-kommissær, skal han godkendes af Europa-Parlamentet, før han kan bestride sin post som EU’s udenrigschef.
Det skyldes at Europa-Parlamentet skal godkende de enkelte kommissærer.
Privat blev Borrell gift i 2018 med en anden spansk politiker, Cristina Narbona.
Derudover har han to børn fra andre forhold.
Christine Lagarde – formand for Den Europæiske CentralbankFranske Christine Lagarde bliver formand for Den Europæiske Centralbank.
Det bliver franske Christine Lagarde, der indtager posten som formand for Den Europæiske Centralbank (ECB).
Det er banken for de 19 lande, der har indført euroen.
Christine Lagarde er 63 år og kommer fra en stilling som direktør for Den Internationale Valutafond (IMF).
En post hun overtog tilbage i 2011, som den første og eneste kvinde, der har varetaget det job.
Inden da fungerede hun som Frankrigs finansminister – et embede hun blev udnævnt til i juni 2007.
Hun har desuden været handelsminister fra 2005 til 2007.
Hun er født i Frankrigs hovedstad, Paris.
Sammen med sin eksmand, Wilfried Lagarde, har hun to voksne børn.
I dag er hun sammen med en fransk iværksætter Xavier Giocanti.
Christine Lagarde har læst jura og siden hen fået en master i statskundskab.
På Twitter skriver Lagarde, at hun er beæret over at være nomineret til formandskabet for Den Europæiske Centralbank.
Godkendelsen af formandsposten for Den Europæiske Centralbank skal forbi Europa-Parlamentet.
Her vil der være en afstemning, hvor parlamentsmedlemmerne enten kan stemme for eller imod, at Christine Lagarde skal være formand.
Dog er dette kun en formalitet, da stats- og regeringslederne kan underkende en eventuel afvisning fra parlamentsmedlemmerne.
IMF-chef Christine Lagarde afløser italienske Mario Draghi.
Rettet 11.
juli 12.
20: I den oprindelige artikel stod der, at Charles Michel ikke havde nogle børn.
Det passer ikke, da han har tre børn.
DR Nyheder beklager.
FacebookTwitterKopier linkEmner:Christine Lagarde (politiker)|Margrethe Vestager (politiker)|Belgien|EU-forhold|Frankrig




https://www.dr.dk/nyheder/vejret/global-varmerekord-varmeste-juni-nogensinde-maalt

VejretGlobal varmerekord: Varmeste juni nogensinde måltI Danmark blev juni måned imidlertid kun den 10.
varmeste, vi har målt.
I store dele af Europa har folk valfartet til stranden grundet de høje temperaturer, Af Diana Bengtsen03.
juli 2019 kl.
13.
00Bemærk: artiklen er mere end 30 dage gammelLæs opSelvom sommeren kun lige er begyndt, så er der allerede blevet slået varmerekord flere steder.
Denne juni måned blev nemlig den varmeste, man nogensinde har målt både globalt set og i Europa.
Kigger man globalt, slog juni 2019 kun den gamle varmerekord fra 2016 med 0,1 grad, mens den europæiske varmerekord fra 1999 blev slået med omtrent 1 grad.
Det viser tal fra den europæiske klimatjeneste Copernicus Climate Change Service (C3S).
Kortet viser forskellen fra den gennemsnitlige temperatur i Europa fra 25.
-29.
juni.
Særligt i Frankrig, Tyskland, Nordspanien, Norditalien, Schweiz, Østrig og Tjekkiet har man kunnet mærke, at det var varmere end normalt, og det er der en særlig grund til, lyder det fra DR's vejrvært Søren Jacobsen.
- Vi kan se, der er løbet varme op fra Sahara henover Vest- og Centraleuropa, og derfor har de lande oplevet temperaturer, som er 6-10 grader højere end normalt.
Omvendt har dele af Nordskandinavien og det vestlige Rusland haft det en del koldere end normalt, siger han.
Ingen varmerekord i DanmarkSelvom juni måned her i Danmark også har været ganske lun, så har vi ikke slået nogen rekord her i Danmark, fortæller vejrværten:- Juni måned 2019 placerer sig kun som den 10.
varmeste juni, vi har haft siden 1874, siger han.
Selvom der har været nogle sommerdage, som har været ganske varme, så har der været store variationer i vejret med flere kølige dage med nedbør og skybrud, som betød, at gennemsnitstemperaturen i juni landede på 16,2 grader.
Til sammenligning var gennemsnitstemperaturen i juni 2018 på 16,5 grader.
Varmerekord skyldes ikke alene klimaforandringerSelvom man hurtigt kan komme til at mistænke den globale opvarmning og klimaforandringerne for at stå bag de mange plusgrader her i juni, så er det ikke forklaringen på, hvorfor det har været så varmt – i hvert fald ikke hele forklaringen, fortæller Søren Jacobsen:- Det er ikke så enkelt, at man bare kan sige, at det skyldes klimaforandringer, at vi globalt set og i Europa fik en varmerekord i juni måned, forklarer han og fortsætter:- Men klimaforandringerne er en medvirkende faktor.
Man kan sige, at det er vejrmønsteret, som styrer, hvor varmt det er; og det er ikke påvirket af klimaforandringerne.
Alle sommermåneder med det vejrmønster, vi har haft i juni, vil blive varme.
Klimaforandringerne giver det så et nyk opad, og derfor får vi en varmerekord.
FacebookTwitterKopier linkEmner:Vejret|Klimaændringer|Frankrig|Italien|Østrig




https://www.dr.dk/nyheder/indland/lokalpolitiker-straffes-vold-mod-born

IndlandLokalpolitiker straffes for vold mod børnVold mod børn var ikke så systematisk, at der var tale om mishandling, siger Retten i Roskilde.
Politikeren har under sagen nægtet sig skyldig og anker på stedet til Østre Landsret.
03.
juli 2019 kl.
12.
33Bemærk: artiklen er mere end 30 dage gammelLæs opEn folkevalgt politiker er onsdag blevet idømt fængsel i tre måneder for vold mod to af sine børn.
Retten i Roskilde har gjort straffen betinget.
Politikeren har under sagen nægtet sig skyldig og anker på stedet til Østre Landsret.
Tiltalen drejede sig om mishandling af i alt tre børn, fordi de gennem mange år skulle være blevet tildelt såkaldte lammere - hårde slag med knyttet hånd.
Der er imidlertid kun bevis for vold mod to af børnene.
Desuden finder retten ikke, at volden var så systematisk, at man kan tale om mishandling som påstået af anklagemyndigheden.
I stedet er politikeren fundet skyldig i almindelig vold ved enkeltstående episoder over en længere periode.
Dommer Lise Leth-Nissen oplyser, at hun og de to domsmænd er enige om resultatet.
/ritzau/FacebookTwitterKopier linkEmner:Vold|Retten i Roskilde|Anklagemyndigheden|Roskilde|Domstole




https://www.dr.dk/nyheder/indland/trods-foraeldreopraab-kommune-fastholder-fjerne-paedagogmedhjaelper-renset-overgrebs

IndlandTrods forældreopråb: Kommune fastholder at fjerne pædagogmedhjælper renset for overgrebs-anklagerEfter sommerferien bliver pædagogmedhjælperen tilbudt et nyt job i Randers Kommune.
Det er i denne institution i Randers Kommune, at pædagogmedhjælperen arbejdede, da han blev anklaget for seksuelle overgreb på en fire-årig pige.
Han blev senere renset totalt.
(© Dr Østjylland)Af Theis Lange Olsen03.
juli 2019 kl.
15.
02Bemærk: artiklen er mere end 30 dage gammelLæs opFlere forældre i daginstitutionen Stjernehuset i Randers har ihærdigt opfordret til, at en pædagogmedhjælper renset for anklager om seksuelle overgreb vender tilbage i sit job.
Den pågældende medarbejder har i flere uger haft "fri med løn", mens sagen har verseret.
Men kommunens beslutning om at fjerne ham fra sin stilling i den integrerede institution står ikke til at ændre.
Læs også:Efter byrådsmøde: Pædagogmedhjælper renset for seksuelt overgreb får ikke jobbet tilbageDen mandlige medarbejder, der i april blev sigtet for overgreb mod en fire-årig pige, men senere renset, bliver efter sommerferien tilbudt et nyt job i Randers Kommune.
Det fortæller direktør for Børn og Skole Michael Maaløe, efter at byrådet i Randers tirsdag aften ved et ekstraordinært møde blev enige om ikke at blande sig i sagen.
- Hensynet til børn og forældre vejer tungest, og så kommer hensynet til, at institutionen kommer godt videre.
Men der er naturligvis også hensynet til vores medarbejder, som vi gerne vil behandle så ordentligt som muligt.
- Ud af det er vores vurdering, at han ikke kan komme tilbage til sit job, så vi finder en anden stilling til ham i Randers Kommune, siger Michael Maaløe.
Herunder kan du se et klip med Heidi Øgendahl, der har en fire-årig datter i Stjernehuset, og som har været glad for samarbejdet med den tidligere sigtede pædagogmedhjælperForældres bekymringer gav udslagHan erkender, at det ikke er en retfærdig beslutning for den pågældende medarbejder.
- Han er træt af det og ked af det, og det kan jeg sagtens forstå.
Det er uretfærdigt, at han ikke kan beholde den stilling, han gerne vil beholde.
Det er der ingen tvivl om.
Men når vi vejer alle hensyn op imod hinanden, så må og skal det være hensynet til børn og forældre, for hvem vi driver daginstitution, der vejer tungest, siger Michael Maaløe.
Kommunens beslutning er blandt andet forankret i de bekymringer, der er tikket ind fra flere forældre i daginstitutionen Stjernehuset.
Der har altså ikke kun været opbakning til, at han skulle fortsætte i sin stilling.
- Det her skaber ufravigeligt bekymringer hos en række forældre.
Det er ikke specielt retfærdigt.
Men ikke desto mindre er det det, der sker.
Og det har en lang række forældre fortalt om.
Det er en bekymring, vi er nødt til at prøve at komme i møde.
Derfor tænker vi, at det er bedst for alle parter, at den pågældende tilbydes en anden stilling, siger Michael Maaløe.
Hvis der allerede har været en kraftig reaktion fra forældre, så kan det godt være sagligt at omplacere medarbejderen, vurderer Christian Højer Schjøler, adjunkt og ekspert i arbejdsret ved Syddansk Universitet.
- Det er et naturligt krav, at der skal være tillid til daginstitutionen og medarbejderne fra forældrene.
Hvis den ikke er der, må forvaltningen godt lægge vægt på det.
Det her sætter spørgsmålstegn ved mænds situation i danske dagtilbud.
Hvis man anklages for noget alvorligt, som så viser sig at være grundløst, så har man mistet sit arbejdeSektorformand i FOA Mogens Bech Madsen- Den manglende tillid kan i sidste ende gøre det nødvendigt at omplacere medarbejderen til en anden stilling, endda uden for børne- og ungeområdet, for eksempel andet ufagligt arbejde.
Bekymrede mændChristian Højer Schjøler kalder denne type sag "en ekstremt svær nød at knække".
- Det grundlæggende problem i de her sager er, at når den ansatte bliver renset, kan forældrene nemt opleve det som om, at institutionen holder med den ansatte og ikke tror på forældrene, når den ansatte vender tilbage.
Det er en voldsomt svær situation at tackle for daginstitutionerne, siger Christian Højer Schjøler, der mener, at kommunen godt kunne have forsøgt at genindsætte den pågældende medarbejder i sin stilling:- Det er en overvejelse værd, om forvaltningen og dermed også daginstitutionerne skal forsøge at genindsætte medarbejderen i sin oprindelige stilling og så afvente forældrereaktioner, og om det medfører udmeldelse af børn.
- Det er ikke uset, at der ved tilbagevenden er risiko for yderligere anmeldelser.
Det har været tilfældet i en sag af lignende karakter.
Beskyldningerne viste sig dog at være ubegrundede, siger Christian Højer Schjøler.
I den faglige organisation FOA mener sektorformand Mogens Bech Madsen, at sagen er dybt beklagelig.
- Det her sætter spørgsmålstegn ved mænds situation i danske dagtilbud.
Hvis man anklages for noget alvorligt, som så viser sig at være grundløst, så har man mistet sit arbejde.
Det tror jeg, at mange mænd i danske daginstitutioner vil være meget bekymrede for, siger han.
FacebookTwitterKopier linkEmner:Randers Kommune|Arbejdsmarked|Børnepasning|FOA|Randers




https://www.dr.dk/nyheder/udland/toppost-kabale-taettere-paa-gaa-op-italiener-valgt-som-formand-europa-parlamentet

Kamp om EU-topposterSe temaUdlandToppost-kabale tættere på at gå op: Italiener valgt som formand for Europa-ParlamentetSocialdemokraten David Sassoli fik absolut flertal efter to valgrunder.
David Sassoli på plads til dagens afstemning i Europa-Parlamentet.
Af Jakob Busk Olsen03.
juli 2019 kl.
13.
06Bemærk: artiklen er mere end 30 dage gammelLæs opTyske Ursula Von der Leyens chancer for at blive ny formand for EU-Kommission er blevet væsentligt forbedret.
Det skete, da et flertal i Europa-Parlamentet for lidt siden valgte den italienske socialdemokrat David Sassoli som parlamentets formand de kommende to et halvt år.
I anden valgrunde stemte 345 af parlamentarikere for David Sassoli til formandsposten, hvilket var nok til, at italieneren havde absolut flertal.
© Represented by ZUMA PressDavid Sassoli63 år.
Fra Firenze i Italien.
Tidligere journalist og tv-vært.
Valgt til Europa-Parlamentet for det socialdemokratiske Partito Democratico i 2009.
Næstformand i Europa-Parlamentet 2014-2019.
Med en socialdemokrat i formandsstolen er det forventningen i Bruxelles, at den konservative Ursula Von der Leyen vil få noget lettere ved at blive godkendt som kommissionsformand, når Europa-Parlamentet stemmer om hende om cirka to uger.
Indviklet puslespilUrsula Von der Leyen, som kommer fra en stilling som forsvarsminister i Tyskland, blev i går nomineret til EU's mest magtfulde job af medlemslandenes stats- og regeringschefer på et topmøde.
Fordelingen af EU's topposter er altid et indviklet puslespil, hvor der skal tages hensyn til et lang række forhold som kandidaternes politiske ståsted, nationalitet og køn.
Stats- og regeringscheferne nominerede i går to konservative, en liberal og en socialdemokrat til de fire topposter, som Det Europæiske Råd udpeger.
Den fordeling passer dårligt til selvforståelsen hos de europæiske socialdemokrater, som er den næststørste gruppe i Europa-Parlamentet efter de konservative.
Læs også:Mød EU’s (måske) kommende kommissionsformand: Tysk læge har fået EU ind med modermælkenDe fem topposter i EUFormand for EU-Kommissionen: Ursula von der Leyen (nomineret), Tyskland, konservativ.
Formand for Det Europæiske Råd: Charles Michel (nomineret), Belgien, liberal.
EU’s udenrigschef: Josep Borrell (nomineret), Spanien, socialdemokrat.
Formand for Den Europæiske Centralbank: Christine Lagarde (nomineret), Frankrig, konservativ.
Formand for Europa-Parlamentet: David Sassoli (valgt), Italien, socialdemokrat.
Men med en socialdemokrat på den femte og sidste toppost i EU er der fra et socialdemokratisk synspunkt kommet mere balance i magtfordelingen, skriver Reuters.
Østeuropa mangler postMens det umiddelbart er lykkedes for EU-lederne at tilgodese hensyn til ideologi og køn, så er toppost-regnskabet i ubalance, når det gælder geografien.
De fem topposter står nemlig til at blive beklædt af vesteuropæere.
EU-lederne var godt klar over problemet, og derfor forsøgte de at få en østeuropæer, den bulgarske socialdemokrat Sergej Stanischev, kørt i stilling som formand for Europa-Parlamentet.
Men socialdemokraterne i Europa-Parlamentet afviste stats- og regeringschefernes plan og pegede i stedet på David Sassoli.
De fire vigtige institutioner i EU•Europa-Kommissionen: Stiller lovforslagene, holder øje med, om landene overholder reglerne, og repræsenterer EU udadtil på flere områder.
•Europa-Parlamentet: EU’s lovgivende organ, der bl.
a.
vedtager love sammen med Ministerrådet på grundlag af Europa-Kommissionens forslag.
Det er den eneste EU-institution, der er direkte valg til.
•Det Europæiske Råd: Definerer EU’s generelle politiske linjer og prioriteter.
Medlemmerne er landenes stats- og regeringschefer samt kommissionsformanden.
•Rådet for Den Europæiske Union: Talerøret for EU’s medlemslande, og det vedtager EU-lovgivning sammen med parlamentet og koordinerer EU-politikker.
Medlemmerne er ministrene fra hvert EU-land, alt efter hvilket politikområde, der drøftes.
FacebookTwitterKopier linkEmner:EU|Europa-Kommissionen|EU-forhold|Bruxelles|Bulgarien




https://www.dr.dk/nyheder/kultur/gaming/fans-har-ventet-i-maanedsvis-massive-aendringer-rammer-populaert-spil

GamingFans har ventet i månedsvis: Massive ændringer rammer populært spilInteressen for et af årets største computerspil var så overvældende, at serverne gik ned.
Det startede som en dundrende succes og endte som en halvtam fuser.
Men en ny opdatering skal vende skuden for det hypede spil 'Apex Legends'.
(© EA Games/Respawn)Af Christian Mejdahl Buhl03.
juli 2019 kl.
13.
28Bemærk: artiklen er mere end 30 dage gammelLæs opSpilfans har ventet i månedsvis - og nu er ventetiden endelig ovre.
Der er nemlig omsider landet en massiv opdatering til et af årets største computerspil, 'Apex Legends'.
En opdatering som spillere har sukket efter meget længe.
For efter en lancering, som de fleste spilfirmaer kun kan drømme om, gik det stille og roligt ned af bakke for 'Apex Legends'.
Selvom spillet på blot en måned efter sin udgivelse tilbage i februar havde formået at skrabe rekordmange (50 millioner) brugere sammen, så gik der ikke længe, før fans kritiserede spillet for at være for ensformigt på grund af manglende nyt indhold.
På kort tid tabte spillet terræn på grund af de utilfredse brugere og nogle tekniske udfordringer.
Det kunne ses på omsætningen, der faldt med 74 procent på to måneder.
Men det skal være løgn.
I hvert fald hvis det står til EA Games og Respawn, der er udgiver og udvikler af 'Apex Legends'.
For nu har de omsider udgivet sæson to, som byder på nye våben og en ny karakter, så fans atter kan boltre sig uden fare for at kede sig.
Spillere har tidligere kunnet vælge mellem ni forskellige karakterer, men nu introduceres en tiende karakter ved navn Wattson.
Wattsons særlige evne er mulighed for at sætte elektriske hegn op rundt omkring på banen i 'Apex Legends'.
(© EA/Respawn)'Apex Legends' er et battle royale-spil, hvor 60 spillere kæmper til sidste overlevende i hold af tre på en bane, der gradvist bliver mindre og mindre, med det resultat, at kampene bliver yderst intense.
Og den nye opdatering er umiddelbart blevet taget godt imod af spillets fans:- Jeg er så hyped lige nu, lyder flere kommentarer på spillets Reddit-forum, der har over 750.
000 brugere.
L-Star er et nyt våben og vil være et af de kraftigste i spillet.
Våbnet er kendt fra det succesfulde spil 'Titanfall 2', som Respawn også står bag.
(© EA/Respawn)Spilekspert Magnus Groth-Andersen, der er chefredaktør på Nordens største spilmedie GameReactor, kalder opdateringen for en revitalisering af 'Apex Legends'.
- Det er den næste fase i det her konkurrenceprægede spil, som lever og ånder ved et voksende og kontinuerligt engageret publikum.
Spillerne kræver, at der er lind strøm af ændringer og tilføjelser.
Og nu får de endelig det, de har haft brug for, siger han.
Spillere fik serveren til at stå afNoget tyder på, at brugerne også har taget vel imod det nye indhold.
Tirsdag var spil-serveren på PlayStation 4 nemlig så overbelastet på grund af den store interesse, at flere ikke kunne komme ind at spille.
- Det viser, at selvom interessen har været faldende, så er der en positiv tilgang til spillet blandt fans, som tydeliggør, at EA og Respawn har fat i den lange ende, når det kommer til grundkonceptet i spillet.
Det vidner om, at det her spil ikke går nogle vegne, så længe udviklerne sørger for at holde gryden i kog, siger Magnus Groth-Andersen, der påpeger, at det er sjældent, at det er en simpel opdatering, der får servere til at bukke under.
Han tror også på, at opdateringen kan være vendepunktet for spillet, der kan gå en lysere fremtid i møde oven på den succesfulde lancering af det nye indhold.
- Bare det, at de nu begynder at skrue op for tempoet, vil genintroducere spillet for mange.
Så dele af den kedelige spiral, spillet har befundet sig i, vil helt sikkert blive modvirket af nyt indhold, siger han og forsætter:- Men den største opgave ligger stadig foran dem.
For nu handler det nærmest mest af alt om, hvor hurtigt de kan udkomme med sæson 3.
EA skal frem og sige, at næste opdatering kommer om en til to måneder.
Hvis der bliver ved med at gå seks-syv måneder mellem hver opdatering, vil spillet lide en langsom død.
'Apex Legends' er i konkurrence med særligt det populære Fortnite, som siden sidste år har siddet solidt på tronen som det mest populære spil i verden, og har i dag 250 millioner registrerede spillere.
(© EA/Respawn)Om årsagen til den lange periode uden nyt indhold, siger EA Games, at det er fordi, firmaet ikke vil slide sine medarbejdere op.
CrunchCrunch betegner en periode med ekstraordinært arbejdspres - for eksempel op til en deadline.
Crunch er især udbredt indenfor software-industrien - for eksempel hos store spilstudier som Epic Games og Rockstar, der blandt andet står bag 'Fortnite' og 'Red Dead Redemption'.
I nogle tilfælde arbejder folk helt op til 100 timer om ugen i perioder med meget crunch time, skriver blandt andet Polygon og Kotaku.
- Vi vil bibeholde en sund arbejdskultur på vores udviklingshold og undgå crunch, der hurtigt kan føre til udbrændthed eller det, der er værre, har de tidligere skrevet i en pressemeddelelse.
Magnus Groth-Andersen hylder også EA Games og Respawns beslutning om at bevare gode arbejdsforhold trods fans' krav om flere og hurtigere opdateringer.
- Jeg synes uden tvivl, at de fortjener ros for at ville behandle medarbejderne ordentligt.
Det er noget, vi ser alt for lidt af i spilbranchen, hvor man ofte hører om ubetalt overarbejde og brutale arbejdsforhold, siger han og indvender:- Men en måde at undgå crunch på og samtidig udkomme med nyt indhold relativt ofte, er jo at hyre et passende antal medarbejdere.
Det koster dem bare flere penge.
Læs også:Ekstreme arbejdstider og konstant frygt: Sådan bliver verdens mest populære computerspil tilFacebookTwitterKopier linkEmner:Computerspil|Playstation|Arbejdsmarked




https://www.dr.dk/nyheder/udland/putin-suspenderer-vigtig-nedrustningsaftale

UdlandPutin suspenderer vigtig nedrustningsaftaleRusland trækker sig fra atomtraktat med USA om mellemdistanceraketter.
INF-aftalen har været vital for Europa.
Vladimir Putin suspenderer nedrustningsaftale fra 1987.
03.
juli 2019 kl.
14.
52 | opdateret 03.
juli 2019 kl.
15.
15Bemærk: artiklen er mere end 30 dage gammelLæs opRuslands præsident, Vladimir Putin, underskriver en lov, der suspenderer atomaftalen INF.
Den blev indgået med USA i 1987.
Det er den russiske regerings hjemmeside, der oplyser om suspenderingen af aftalen om mellemdistanceraketter.
INF-traktaten har været vital for Europas sikkerhed.
Læs også:Forsker: Rusland kan ramme Europa med nye missilerI sidste fase af den kolde krig var atombevæbnede mellemdistanceraketter opstillet på begge sider af jerntæppet.
De var en stor trussel mod sikkerheden.
Det blev erkendt af både USA's daværende præsident, Ronald Reagan, og Sovjetunionens daværende nye leder, Mikhail Gorbatjov.
Det førte til INF-traktaten i december 1987.
USA trækker sig ogsåEt større antal mellemdistanceraketter blev destrueret, og der blev aftalt en ordning om gensidige militære inspektioner for at sikre, at begge parter overholdt traktaten.
USA har meddelt, at det agter at trække sig ud af traktaten 2.
august.
Det har vakt forundring i Europa, at præsident Donald Trump ikke på forhånd orienterede sine alliancepartnere i Nato om det drastiske skridt.
USA mener, at Rusland ikke har overholdt aftalen.
/ritzau/ReutersFacebookTwitterKopier linkEmner:Donald Trump (politiker)|Vladimir Putin (politiker)|Rusland|Militærudstyr|NATO




https://www.dr.dk/nyheder/politik/roede-kors-latterligt-minister-skal-ind-over-madregler-paa-sjaelsmark

PolitikRøde Kors: Latterligt, at minister skal ind over madregler på Sjælsmark - Det taler ind i, hvor symbolpolitisk alt, hvad der handler om asylansøgere, er blevet, siger generalsekretær.
Beboerne på Sjælsmark må nu spise på deres værelser.
Her et arkivfoto af tre af beboerne.
Af Emil Søndergård Ingvorsen03.
juli 2019 kl.
12.
03Bemærk: artiklen er mere end 30 dage gammelLæs opDet er godt, at beboerne på Udrejsecenter Sjælsmark nu må tage cafeteria-mad ind på deres egne værelser.
Men det er til gengæld hovedrystende dumt og latterligt, at noget så enkelt er blevet et ministeranliggende.
Sådan lyder det fra hjælpeorganisationen Røde Kors, som har stået bag en undersøgelse, der viser, at der er massiv mistrivsel blandt børnene på Sjælsmark.
Læs også:Sjælsmark: Centret med cafeteria-ordning, der skal få afviste asylansøgere ud af Danmark- Det taler ind i, hvor symbolpolitisk alt, hvad der handler om asylansøgere, er blevet i Danmark, når det at tage en bakke fra et cafeteria og spise sin mad på værelset er blevet en sag, der når helt op på ministerens bord, siger generalsekretær Anders Ladekarl og fortsætter:- Symbolpolitikken viser sig, når selv de mindste ting rammer ministerens bord, i stedet for at lade det være en helt naturlig ting, at man selv kan vælge, hvor man vil spise sin cafeteria-mad.
Minister: Vi har et særligt ansvarDet er udlændinge- og integrationsminister Mattias Tesfaye (S), som har besluttet at lempe madreglerne.
I en pressemeddelelse fastslår han, at det stadig er regeringens politik, at afviste asylansøgere skal sendes hjem.
- Men vi har også et særligt ansvar for de børn, der bor på Udrejsecenter Sjælsmark.
De har ikke selv valgt den situation, de står i.
Derfor bliver der nu mulighed for at spise med familien på værelset.
Det sker blandt andet efter anbefaling fra Røde Kors, siger han.
Lempelsen af madreglerne er dog kun første trin i regeringens plan om for Sjælsmark.
Det er nemlig planen, at de omkring 150 børn og deres familier, der lige nu bor på Sjælsmark, skal flyttes ud.
Der skal i stedet oprettes et nyt udrejsecenter kun for børnefamilier, fremgår det af forståelsespapiret mellem Socialdemokratiet og dets tre støttepartier.
For en uge siden talte DR Nyheder med flere beboere på Sjælsmark.
Herunder kan du se deres reaktion på, at den nye regering vil flytte børnefamilier ud af Sjælsmark.
Røde Kors har flere bud på at forbedre forholdeneI pressemeddelelsen fra ministeriet fremgår det også, at regeringen vil se på, om der skal iværksættes flere initiativer for at forbedre forholdene for børnene.
Det glæder Røde Kors, som selv har flere bud på forbedringer.
- Vi har blandt andet foreslået, at man skal give børnene bedre mulighed for at komme i daginstitutioner, flere klubaktiviteter for de ældre børn og flere fritidsaktiviteter, når de kommer fra skole, siger Anders Ladekarl.
Organisationen ser dog først og fremmest frem til, at børnefamilierne bliver flyttet helt ud af Sjælsmark.
- Vi har en dialog med myndighederne, om hvordan det kan lade sig gøre, og vi håber, at det kan ske inden for lang tid, siger generalsekretæren.
Har du tiltro til, at regeringen får det effektueret snart?
- Jeg har ikke nogen grund til ikke at have tiltro.
Der er en aftale, og jeg går ud fra, det kommer til at ske, siger Anders Ladekarl.
DR Nyheder har forsøgt at få en udybbende kommentar fra Mattias Tesfaye.
Han har ikke ønsket at stille op til interview.
Udrejsecentrene•Der er to udrejsecentre i Danmark, hvor udvisningsdømte folk på tålt ophold og afviste asylansøgere bor, hvis de ikke medvirker til frivillig hjemrejse: Udrejsecenter Sjælsmark i Nordsjælland, hvor der bor børn, og udrejsecenter Kærshovedgård i Midtjylland.
•Det er Kriminalforsorgen, der driver centrene efter aftale med Udlændingestyrelsen.
•Der er adgangskontrol, men beboere kan frit forlade centeret.
De skal dog bo på adressen.
•Hvis beboerne vil sove et andet sted, skal de søge om det.
•Der må komme gæster i dagtimerne.
•Røde Kors står for en sundhedsklinik, voksenundervisning, børnehave, skole og klubtilbud på stedet.
•Udover de to udrejsecentre er der asylcenteret Avnstrup for afviste asylansøgere, som medvirker til egen hjemsendelse.
Og der er udlændingecenter Ellebæk for frihedsberøvede udlændinge.
FacebookTwitterKopier linkEmner:Mattias Tesfaye (politiker)|Røde Kors|Flygtninge og asylansøgere|Udlændingepolitik|Jylland




https://www.dr.dk/nyheder/indland/tidligere-df-politiker-tiltalt-ulovlig-tvang-og-haervaerk

IndlandTidligere DF-politiker tiltalt for ulovlig tvang og hærværkI 2017 vristede Jørn Dohrmann et kamera fra en DR-fotograf.
Sagen har været længe undervejs, da Jørn Dohrmann i sit virke som medlem af EU-Parlamentet har været beskyttet af en parlamentarisk immunitet, der gjorde, at han ikke kunne retsforfølges.
03.
juli 2019 kl.
12.
01Bemærk: artiklen er mere end 30 dage gammelLæs opTidligere DF-politiker og medlem af EU-Parlamentet Jørn Dohrmann er efter ophævelse af sin immunitet blevet tiltalt i en sag, hvor han og en fotograf fra DR stødte sammen.
Det oplyser anklagemyndigheden.
Ifølge anklageskriftet, som Ritzau har fået aktindsigt i, er Dohrmann tiltalt for ulovlig tvang, hærværk og forsøg på brugstyveri.
Episoden mellem den tidligere politiker og DR-fotografen fandt sted på Dohrmanns adresse i Vamdrup i april 2017.
Her opstod en kontrovers mellem de to parter, og Dohrmann tiltvang sig kameraet.
Det skete ifølge tiltalen under trusler om beskadigelse af kameraet, der havde en værdi af 70.
000 kroner.
Undervejs skete der skade på kameraet for næsten 15.
000 kroner.
Fotograf Birger Lund turde ikke selv at forsøge at få kameraet tilbage, og han kontaktede derfor politiet.
Tyveri mislykkedesDohrmann er også anklaget for forsøg på brugstyveri.
Anklagemyndigheden mener, at han havde til hensigt at gennemse indholdet på kameraets hukommelseskortet.
Men dette lykkedes ikke, da politiet først fik udleveret kameraet og siden hukommelseskortet.
Anklagemyndigheden går efter, at Dohrmann idømmes en bødestraf.
Sagen har været længe undervejs, da Jørn Dohrmann i sit virke som medlem af EU-Parlamentet har været beskyttet af en parlamentarisk immunitet.
Den gjorde, at han ikke kunne retsforfølges.
Denne immunitet blev dog efter anmodning fra anklagemyndigheden ophævet af EU-Parlamentet i marts i år.
Den tidligere politiker og fotografen har haft forskellige udlægninger af forløbet.
Dohrmann har til Ritzau sagt, at fotografen befandt sig på hans private grund.
Det afviser fotografen via sin advokat Tyge Trier.
Ifølge Trier stod tv-fotografen på offentlig vej omkring 80 meter fra Dohrmanns ejendom.
/ritzau/FacebookTwitterKopier linkEmner:Dansk Folkeparti|Europa-Parlamentet|Jørn Dohrmann (politiker)|Kriminalitet|Vamdrup




https://www.dr.dk/nyheder/regionale/sjaelland/selvom-laegen-kun-er-600-meter-vaek-vera-bliver-tilset-af-laege-paa-ipad

SjællandSelvom lægen kun er 600 meter væk: Vera bliver tilset af læge på iPad - og er rigtig glad for detLægemangel har fået lægehus i Sakskøbing til at bruge videokonsultationer til akut syge og svagelige borgere.
Vera Ellinor Bødker er i gang med en videokonsultation med sin læge.
Af Casper Greve og Julie Würtz03.
juli 2019 kl.
12.
43Bemærk: artiklen er mere end 30 dage gammelLæs op- Vi starter med at hilse på Vera, som er patient.
Så skal vi finde det sted, som Vera skal have undersøgt.
Vi vender lige kameraet om, så kan lægen fortælle dig, hvad han ser.
Sådan lyder det fra centersygeplejerske Sussi Langvik, mens hun får videokameraet på iPad'en til at pege i retningen af Vera Ellinor Bødker.
Lægen Roald Angen dukker op på skærmen og hilser på Vera, selvom lægehuset fysisk set kun ligger et par gader væk fra plejecenteret.
Nu ringer hjemmesygeplejersken direkte til os, og inden for ti minutter har vi oprettet kontakt.
Ditte Knudsen, sygeplejerske, Lægehuset, SakskøbingSiden maj har det været muligt for beboerne på ældrecenter Kildebo i Sakskøbing akut at blive tilset af den praktiserende læge ved hjælp af en videokonsultation sammen med en sygeplejerske fra ældrecentret.
Det gør det lettere for den ældre, fordi han eller hun kan blives tilset i vante omgivelser, og så slipper de for at vente på, at den praktiserende læge har tid til at tage på hjemmebesøg.
- Tidligere har det foregået sådan, at de har ventet i fire til fem timer på et sygebesøg.
Nu ringer hjemmesygeplejersken direkte til os, og inden for ti minutter har vi oprettet kontakt, fortæller Ditte Knudsen, der leder projektet og er sygeplejerske hos Lægehuset i Sakskøbing.
Fysisk lægebesøg er stadig nødvendigtMen selvom både beboere og sundhedspersonale er glade for ordningen, så erstatter de akutte virtuelle sygebesøg ikke det fysiske lægebesøg, hvis beboerne har behov for det, fortæller Ditte Knudsen.
- Det har selvfølgelig den begrænsning, at lægen ikke kan være fysisk til stede og mærke patienten, men vi har nogle rigtig kompetente hjemmesygeplejersker, og de er med til at være hænderne for os.
Hvis vi vurderer, at det kræver et sygebesøg, så kører vi også ud, siger hun.
Centersygeplejerske Sussi Langvik.
Selvom det akutte virtuelle sygebesøg er et godt supplement til en hverdag, hvor der er lægemangel og lang ventetid til en konsultation, skal den digitale løsning ikke erstatte de traditionelle lægekonsultationer, siger regionrådsformand i Region Sjælland Heino Knudsen (S).
- Vi bruger ikke digitalisering for digitaliseringens skyld, men for at hjælpe vores borgere endnu bedre i fremtiden.
Det er vigtigt, at det ikke er noget, der bliver trukket ned over hovedet på folk, der ikke er trygge i en digital løsning.
Besværligt at besøge lægenLægehuset ligger kun fysisk 600 meter væk fra ældrecenteret, men da de ældre er gangbesværede og er afhængige af den kommunale transportaftale, kan de risikere at bruge flere timer på et lægebesøg, som reelt kun ville vare ti minutter.
- Beboerne synes, at det er rigtigt dejligt (med videokonsultationen, red.
).
Dels fordi de ikke skal ud af huset, og samtidig skal de ikke sidde og vente på en læge, fortæller centersygeplejerske Sussi Langvik, der er tilfreds med den nye videoordning.
Ifølge centersygeplejersken betyder videokonsultationen helt konkret, at borgerne kan få stillet den korrekte diagnose og få den rigtige behandling fra begyndelsen af, da det er en læge og en sygeplejerske, der taler sammen.
Vera Ellinor Bødker, der til daglig bor på plejecenteret Kildebo, er også tilfreds med den digitale videoordning.
- Det synes jeg er dejligt.
Det er så besværligt at komme ud, siger hun.
Læge Roald Angen er tilfreds med den digitale løsning på en konsultation.
Ifølge læge Roald Angen er videokonsultationen også en innovativ måde at konsultere de ældre.
- Vi kender vores patienter, og patienten sidder også sammen med akutsygeplejersken, som vi også kender.
Der er ingen fremmedfølelse i denne situation.
Vi var bekymrede for det tekniske i starten, men det fungerer ret godt efterhånden, siger han.
Lige nu er det kun i Guldborgsund, at akutte virtuelle sygebesøg bliver anvendt, men regionrådsformand Heino Knudsen er åben for, at man i Region Sjælland kigger mere på de digitale muligheder ved sygebesøg.
FacebookTwitterKopier linkEmner:Heino Knudsen (politiker)|Socialdemokraterne|Sakskøbing|Sundhedspersonale|Læger




https://www.dr.dk/nyheder/indland/34-arig-skoleansat-sigtet-kraenkelser-af-flere-elever

Indland34-årig skoleansat sigtet for krænkelser af flere eleverForældre til elever på Læsø Skole blev tirsdag kaldt til møde vedrørende krænkelser af flere piger.
En 34-årig ansat på Læsø Skole er blevet sigtet for blufærdighedskrænkelser af flere elever.
03.
juli 2019 kl.
11.
02 | opdateret 03.
juli 2019 kl.
11.
42Bemærk: artiklen er mere end 30 dage gammelLæs opEn 34-årig ansat på Læsø Skole er blevet sigtet for blufærdighedskrænkelser af flere elever.
Det oplyser Nordjyllands Politi onsdag i en pressemeddelelse.
Krænkelserne er sket ved, at manden har befølt flere piger enten uden på eller under deres tøj.
Den første anmeldelse om blufærdighedskrænkelse i sagen kom 26.
marts.
På dette tidspunkt var den 34-årige allerede sendt hjem og har ikke været på arbejde siden.
Flere anmeldelser blev meldt til politiet 28.
juni, og dermed stod det klart, at en række elever kan være blevet krænket på skolen.
Af hensyn til børnene ønsker politiet ikke at frigive flere detaljer til offentligheden, lyder det fra politikommissær Henrik Staal, der leder efterforskningen.
- Vi har indledt et større efterforskningsarbejde af forholdene, men af hensyn til vores efterforskning, så kan vi ikke udtale os i detaljer om sagen, siger han i pressemeddelelsen.
Han tilføjer dog, at politiet nu blandt andet skal foretage videoafhøring af de forurettede skoleelever.
Forældre til elever på Læsø Skole blev tirsdag indkaldt til et informationsmøde om sagen.
Ifølge TV2 Nord dukkede mere end 100 forældre op.
Til mødet var Læsø Kommune, en psykolog og repræsentanter fra Nordjyllands Politi og myndighedsafdelingen fra Frederikshavns Kommune til stede.
Der går i alt 206 børn på Læsø Skole og Børnehuset ifølge TV2 Nord.
Det er ikke oplyst, hvor mange elever der er blevet udsat for de anmeldte krænkelser.
/ritzau/FacebookTwitterKopier linkEmner:TV 2 (tv-kanal)|Læsø|Nordjyllands Politi|Uddannelse|Jylland




https://www.dr.dk/sporten/fodbold/dif-dropper-matchfixingsag-mod-divisionsspillere

FodboldDIF dropper matchfixingsag mod divisionsspillereEn DIF-undersøgelse finder ikke beviser for, at FC Roskilde-spillere skulle have spillet på egne kampe.
Sagen om mulig matchfixing i FC Roskilde så offentlighedens lys i midten af maj (Arkivfoto).
03.
juli 2019 kl.
09.
20Bemærk: artiklen er mere end 30 dage gammelLæs opDer kommer ikke til at køre en matchfixingsag mod spillere fra 1.
divisionsklubben FC Roskilde under Danmarks Idrætsforbund (DIF).
Spillerne risikerer dog stadig en straffesag.
Det oplyser DIF i en pressemeddelelse.
- Vi har ikke fundet nogen beviser for, at der skulle have foregået spil på egne kampe blandt FC Roskildes spillere hverken i forbindelse med kampen mod Lyngby eller andre af holdets kampe i sæsonen.
Læs også:Matchfixing-sagen i Roskilde fortsætter: Lønstrup stævner klubben- På den baggrund ser vi ikke nogen grund til at gå videre med sagen til matchfixingnævnet, siger Poul Broberg, der er chef for Public Affairs i DIF og for DIF's Matchfixingsekretariatet.
Selv om spillerne altså er frikendt i undersøgelsen om at have spillet på egne kampe, er sagen om potentiel matchfixing i FC Roskilde ikke afsluttet.
Politiet efterforsker stadigPolitiet efterforsker stadig, om der er foregået en anden type af matchfixing.
Det er for eksempel matchfixing, hvis en spiller har modtaget penge for at sørge for en bestemt hændelse under en kamp - det kan eksempelvis være, hvem der får første hjørnespark eller indkast.
Sagen om mulig matchfixing i FC Roskilde så offentlighedens lys i midten af maj, da klubben indledte en intern undersøgelse om mulig matchfixing.
På et møde med spillerne fortalte klubbens daværende cheftræner, Christian Lønstrup, at han vidste, at en kamp mellem FC Roskilde og Lyngby havde været fixet.
Efterfølgende blev Lønstrup suspenderet i klubben.
Siden sagde han sit job op, mener FC Roskilde, men den udlægning afviser Lønstrup, og han vil derfor trække klubben i retten.
/ritzau/FacebookTwitterKopier linkEmner:Christian Lønstrup (fodboldtræner)|Danmarks Idrætsforbund|FC Roskilde|Økonomisk kriminalitet|Lønstrup




https://www.dr.dk/nyheder/udland/da-dag-blev-til-nat-i-chile-tusinder-samlet-til-total-solformoerkelse

UdlandDa dag blev til nat i Chile: Tusinder samlet til total solformørkelseTurister flokkedes til Sydamerika for at se fænomen, heriblandt en dansker.
Den danske fotograf Niels Rolsted var rejst til Chile for at opleve og forevige det fascinerende øjeblik.
Af Mette Richardt og Kasper Duncan Gram (video)03.
juli 2019 kl.
11.
26Bemærk: artiklen er mere end 30 dage gammelLæs opFlere hundrede tusinde turister og lokale rettede blikket mod himlen og jublede, da en total solformørkelse henlagde et bælte igennem Chile og Argentina i mørke.
Dag blev til nat, da Månen i går eftermiddag gled ind foran Solen og skabte total solformørkelse i Chile.
Turister fra hele verden var rejst til de to sydamerikanske lande for at bevidne det spektakulære syn.
Blandt tilskuerne var den danske fotograf Niels Rolsted.
- Jeg forventer at se noget fantastisk.
At se Månen lave en total formørkelse af Solen, sagde Niels Rolsted til nyhedsbureauet AP.
Solformørkelsen ses her i  La Serena i Chile.
 Solformørkelsen set fra Coquimbo i Chile.
 Den danske fotograf Niels Rolsted overværede solformørkelsen i Chile.
Selv om man ikke kan se, er en solformørkelse noget særligt.
Her er det nogle blinde, der er ude for at opleve solformørkelsen i Cachiyuyo, i Chile.
 Det sjældne fænomen observeres her i La Serena i Chile.
 En kvinde har fundet brillerne frem til anledningen i  Incahuasi, Chile.
 Her overværer nogen formørkelsen i San Cristobal-bjergene i Santiago, Chile.
 Begejstrede børn kigger spændt i mørket i Puclaro, Coquimbo Region, Chile.
 Der er også tid til en selfie midt i solformørkelsen i  Puclaro, Coquimbo Region, Chile.
 Forskellige faser af solformørkelsen set fra La Silla Observatory i Chile.
1 / 10Solformørkelsen ses her i  La Serena i Chile.
1 / 10Solformørkelsen set fra Coquimbo i Chile.
2 / 10Den danske fotograf Niels Rolsted overværede solformørkelsen i Chile.
3 / 10Selv om man ikke kan se, er en solformørkelse noget særligt.
Her er det nogle blinde, der er ude for at opleve solformørkelsen i Cachiyuyo, i Chile.
4 / 10Det sjældne fænomen observeres her i La Serena i Chile.
5 / 10En kvinde har fundet brillerne frem til anledningen i  Incahuasi, Chile.
6 / 10Her overværer nogen formørkelsen i San Cristobal-bjergene i Santiago, Chile.
7 / 10Begejstrede børn kigger spændt i mørket i Puclaro, Coquimbo Region, Chile.
8 / 10Der er også tid til en selfie midt i solformørkelsen i  Puclaro, Coquimbo Region, Chile.
9 / 10Forskellige faser af solformørkelsen set fra La Silla Observatory i Chile.
10 / 10Næste solformørkelse i 2020Månen gled ind over Solen tirsdag klokken 15.
22 lokal tid.
Det svarer til klokken 21.
22 dansk tid.
Solformørkelsen ramte først Chile i byen La Serena, hvor der bor 200.
000 personer - og yderligere 300.
000 besøgende var mødt op.
Også for fagfolk var denne solformørkelse noget helt specielt, fortalte astronom Elyar Sedaghati, der studerer på European Southern Observatory i Santiago, Chile:- Det er en helt særlig solformørkelse den her.
Det er meget sjældent, vi har en total formørkelse lige henover et stort observatorium.
Det gør, at vi har faciliteterne til rigtigt at analysere og studere formørkelsen med store teleskoper og sofistikerede instrumenter, sagde Elyar Sedaghati.
Længere mod øst i Argentina var solformørkelsen ligeledes total.
Og helt ovre ved Atlanterhavskysten i hovedstaden, Buenos Aires, kunne folk opleve en delvis solformørkelse.
Næste gang, en total solformørkelse ventes at ramme Jorden, er den 14.
december 2020.
Igen vil det primært kunne ses visse steder i Chile og Argentina, men i andre dele af landene.
Læs også:Kig op!
2019 byder på 8 blændende begivenheder i solsystemetI 2017 bevidnede millioner af mennesker fænomenet, da en total solformørkelse henlagde 14 amerikanske delstater i mørke.
Det var første gang, at en solformørkelse kunne ses over så stort et område siden 1918.
Fakta:•Månen roterer en gang om Jorden på 27,32 dage i en gennemsnitlig afstand på 380.
000 kilometer.
•Månen består af sten, metaller og støv og lyser derfor ikke ved egen kraft.
Når vi kan se Månen skinne på himlen, er det, fordi den reflekterer lyset fra Solen.
•I sin bane omkring Jorden har Månen derfor flere faser.
•Hvis Solen, Månen og Jorden står på linje (som ved nymåne), kan Månen blokere fuldstændigt for Solens lys.
Dette er, hvad vi kalder for en total solformørkelse.
•Når Solen og Jorden står på linje, og Månen står retvinklet på disse, har vi halvmåne.
•Og endelig, når vi har Solen, Månen og Jorden på linje, vil det kun være den side af Månen, der vender væk fra Jorden, som er oplyst – så har vi nymåne.
Kilde: Videnskab.
dkFacebookTwitterKopier linkEmner:Chile|Argentina|Videnskab|Videnskab.
dk|Turisme




https://www.dr.dk/nyheder/indland/nyuddannede-mejerister-tjener-toploen-folk-tror-kun-det-handler-om-ost

IndlandNyuddannede mejerister tjener topløn: ’Folk tror kun, det handler om ost’Når mejerister som Sine Backe Laursen er færdiguddannede, tjener de næstmest af alle nyuddannede.
Tjek din egen uddannelse her.
Sine Backe Laursen iført mejeristhat, efter hun bestod sin svendeprøve for en uge siden.
Grafik: Signe Heiredal og Foto: PrivatfotoAf Signe Kammersgaard Müller, Jens Holm, Ruben Engrob Nielsen (udvikling) og Signe Heiredal (grafik)03.
juli 2019 kl.
09.
30 | opdateret 03.
juli 2019 kl.
13.
03Bemærk: artiklen er mere end 30 dage gammelLæs op- Folk har mange fordomme, og det første mange siger, når de hører, at man er ved at uddanne sig til mejerist, er: 'Ad, så skal du arbejde med ost'.
Men uddannelsen er meget mere end det.
For en uge siden bestod Sine Backe Laursen sin svendeprøve som mejerist, og hun er nu ved at færdiggøre sin tid som lærling på Holstebro Mejeri.
Om mejeristuddannelsenUddannelsen til mejerist er en erhvervsuddannelse.
For at blive optaget skal man have bestået folkeskolens afgangseksamen eller tilsvarende med karakteren 2,0 i dansk og matematik.
Uddannelsen til mejerist tager 3 år.
Kold College på Fyn er det eneste sted i Danmark - faktisk i hele Norden - der udbyder uddannelsen.
Læs mere om uddannelsen i UddannelsesGuiden.
Kilder: UddannelsesGuiden og Flemming Bundesen, uddannelsesleder ved Kold College.
Når lærlingetiden er slut, er der rigtig gode muligheder for at finde et job.
Nyuddannede mejerister har nemlig blot en ledighed på fem procent.
Samtidig ligger de med helt i toppen, når det kommer til løn.
Med en månedlig medianindkomst på 44.
850 kroner inkl.
pension og tillæg, tjener mejerister den næsthøjeste løn af alle nyuddannede.
Det viser nye tal fra hjemmesiden Uddannelseszoom, som Uddannelses- og Forskningsministeriet står bag.
Læs også:Her får de nyuddannede den højeste løn og har den laveste ledighedDen lave ledighed spillede en stor rolle, da den 45-årige tidligere butikschef Sine Backe Laursen for tre år siden besluttede at uddanne sig til mejerist.
Hun vidste også godt, at lønnen var god.
Men ikke hvor god.
- Allerede i den tid jeg har været i lære, har jeg tjent mere, end jeg gjorde, da jeg var butikschef, fortæller hun.
Gå på opdagelse i søgeboksen herunder og find tallene for din egen uddannelse eller andre uddannelser, der interesserer dig.
Fra smørkanon til enzymerPå mejeriet i Holstebro betjener Sine Backe Laursen lige nu en smørkanon.
- Det er sådan én, hvor vi får fløde ind i den ene ende og smør ud i den anden.
Min opgave er at kontrollere processerne og sikre, at der kommer den rette mængde af de forskellige ingredienser, forklarer hun.
Job som mejeristLangt størstedelen af alle mejerister arbejder på overenskomst.
Mange jobs omfatter arbejde på mange forskellige tider af døgnet, samt i weekender og på helligdage.
Mejerister kan både blive ansat på mejerier, men også i andre typer fødevarevirksomheder, samt medicinal- og biovidenskabelige virksomheder.
Der er også gode muligheder for at finde job i udlandet, bl.
a.
i England, USA og mange lande i Mellemøsten.
Kilder: Fødevareforbundet (nnf.
dk) og Flemming Bundesen, uddannelsesleder ved Kold College.
Netop evnen til at kontrollere processer kombineret med viden om kemi, mikrobiologi og hygiejne gør mejeristerne eftertragtede mange steder - også uden for mejerierne.
Det gælder for eksempel andre fødevarevirksomheder, samt medicinal- og biovidenskabelige virksomheder.
Og fra det nye år er det også håbet, at Sine Backe Laursen skifter smørkanonen ud med et job ved virksomheden Chr.
Hansen i Avedøre.
Den endelige aftale mangler stadig at falde helt på plads, men her vil hun i stedet skulle fremstille enzymer og mælkesyrebakterier, og det er i virkeligheden den vej, hun gerne vil gå karrieremæssigt:- Jeg er glad for mikrobiologi og kemi, og det er der mere af, når man arbejder med enzymer og mælkesyrebakterier.
Allerhelst vil jeg arbejde i medicinalindustrien, det kunne være rigtig spændende, siger Sine Backe Laursen.
Adspurgt om, hvilket råd hun vil give til én, der overvejer at tage uddannelsen til mejerist, vender hun tilbage til fordommene.
- Hvis man overvejer det, så skal man ikke overveje det mere – så skal man bare gøre det.
Det er et rigtig overset fag, og det er synd.
Netop også fordi, det kvalificerer til så mange jobs.
Der er mange andre muligheder end at lave ost, slår hun fast.
Opdateret kl.
13.
03: Rubrik, underrubrik og indledning er blevet præciseret, så det fremgår klart, at Sine Backe Laursen fortsat er i gang med at færdiggøre sin lærlingetid og derfor endnu ikke får løn som en færdiguddannet mejerist.
FacebookTwitterKopier linkEmner:Uddannelses- og Forskningsministeriet|Uddannelse|Holstebro Mejeri|Mejerier|Hvidovre




https://www.dr.dk/nyheder/kultur/verdensstjerne-spillede-i-odense-loerdag-nu-er-han-anholdt-efter-koncert-i-sverige

KulturVerdensstjerne spillede i Odense lørdag - nu er han anholdt efter koncert i Sverige Rapperen ASAP Rocky er blevet anholdt af svensk politi efter slagsmål på åben gade i Stockholm.
ASAP Rocky har gæstet Danmark flere gange og var et af hovednavnene til dette års Tinderbox i Odense.
Billedet her stammer fra 2014, hvor han optrådte på Northside i Aarhus.
Af Rikke Bjerge03.
juli 2019 kl.
09.
03Bemærk: artiklen er mere end 30 dage gammelLæs opSelvom det gik vildt for sig i moshpitten, da den amerikanske rapper ASAP Rocky gav koncert på Tinderbox i Odense i lørdags, er det vand imod det drama, der udspiller sig i Stockholm i disse dage med selvsamme rapper i centrum.
Dagen efter koncerten på Fyn gik det åbenbart helt galt for den 30-årige Harlem-rapper, som blev involveret i en voldsom slåskamp med to personer midt på gaden i den svenske hovedstad.
Læs også:Festivalkoncert endte i voldsomt menneskekaos: 'Det var fucking sindssygt'Det skriver flere udenlandske medier, heriblandt Aftonbladet, der bringer en video af optrinnet.
ASAP Rocky blev anholdt sent tirsdag kort efter sin koncert på festivalen Smash i Stockholm.
- Der er sket en anholdelse af den her person i løbet af natten, mere kan jeg ikke sige, lyder det fra anklagemyndighedens kommunikationschef, Karin Rosander, til Aftonbladet.
Ifølge Aftonbladet er yderligere tre andre i ASAP Rockys følge blevet taget med af politiet.
ASAP Rocky var i fuld gang med sin Europa-turne.
Fængslingen er gået ud over en stribe koncerter i blandt andre Norge, Spanien, Polen, Tyskland og England.
Her ses han på scenen i Paris på Le Zenith den 27.
juni.
Rapperen fra Harlem er mistænkt for grov vold i forbindelse med et voldsomt slagsmål på åben gade centrum af Stockholm i søndags, blot dagen efter at han gav koncert på Tinderbox i Odense.
I videoklippet, der florerer på sociale medier, og som Aftonbladet bringer, ser det ud som om, den 30-årige rapper med det borgerlige navn Rakim Mayers, tager fat i en person og kyler ham gennem luften og ned i jorden.
Tre andre personer i rapperens entourage deltager i slagsmålet og sparker og slår angiveligt ofret.
'Give me a break'Ifølge Aftonbladet startede tumulten i den svenske burgerkæde Max, hvor rapperen og hans følge kom op at skændes med to andre gæster om nogle ødelagte høretelefoner.
Det udviklede sig efterfølgende på åben gade.
Selv har rapperen lagt to videoer ud på sin Instagram, som viser hans version af forløbet op til voldsepisoden.
- Vi kendte ikke de her fyre, og vi ville ikke have problemer, men de fulgte efter os, og de klaskede pigers numser.
Give me a break, skriver han selv til en af de videoer, han har lagt op på Instagram, hvor han også kalder personerne for 'stofmisbrugere, der ikke er mine fans'.
A$AP Rocky30 år.
Borgerligt navn er Rakim Mayers.
Brød igennem i 2011 med hittet 'Peso' og har siden hittet med numre som 'Fuckin' Problems' og 'Praise the Lord (Da Shine)'.
Har udgivet i alt tre album, hvoraf det seneste, 'Testing', udkom i maj 2018.
Har flere hundrede millioner afspilninger på Spotify og har arbejdet sammen med et utal af verdensstjerner som blandt andre Cardi B, Kendrick Lamar, Lana Del Rey, Frank Ocean og Rihanna.
I videoen ser man nogle personer komme hen til rapperen og hans store bodyguard og stå og diskutere.
Man ser, hvordan den ene person bliver ved med at komme hen til bodyguarden og på et tidspunkt slår ham med høretelefonerne.
- Slår security i ansigtet med høretelefoner og følger efter os, skriver rapperen selv i sin tekst til videoen på Instagram.
Det sidste foto, han har lagt op på Instagram, er et billede af sig selv, hvor han laver en fuckfinger, ledsaget af ordet 'STOCKHOLM'.
Onsdag aften er det meningen, at ASAP Rocky skal spille på Kadetten Music Festival i Sandvika i Norge.
Ifølge flere norske medier er det endnu uvist, om han går på scenen.
FacebookTwitterKopier linkEmner:Aftonbladet|Stockholm|Instagram|Odense|Vold




https://www.dr.dk/nyheder/politik/lovede-sagsbehandlere-kommune-vil-gennemga-sager

PolitikLovede sagsbehandlere is: Kommune vil gennemgå sagerIfølge kommunen har iskonkurrence ikke ændret på sagsbehandlingen.
Alligevel skal sager nu gennemgås.
ISGUIDE.
VAFFELBAGERIET I TIVOLI.
03.
juli 2019 kl.
09.
03Bemærk: artiklen er mere end 30 dage gammelLæs opHelsingør Kommune vil genbehandle samtlige sager om sygedagpenge i kommunen de seneste uger.
Det oplyser kommunen i en pressemeddelelse.
Det sker, efter at TV2 har kunnet beskrive en konkurrence udskrevet af ledelsen i kommunens jobcenter, der lovede sagsbehandlerne en is, hvis de blandt andet fik nedbragt antallet af borgere på sygedagpenge.
Læs også:Kommune til sagsbehandlere: Nedbring antallet af sygemeldte borgere og I får isOg det er altså de sager, der er blevet behandlet, mens konkurrencen har stået på, der nu skal ses på igen.
- Den omtalte konkurrence har ikke medført, at vi har ændret vores praksis i behandlingen af sygedagpengesager.
Men borgerne skal kunne have tillid til vores sagsbehandling, og jeg ønsker ikke, at der som udløber af denne sag er borgere, som kommer i tvivl om det.
- Hverken for borgernes eller medarbejdernes skyld.
Derfor går vi tilbage og gennemgår sagerne fra de seneste uger, hvor den omtalte konkurrence har stået på, udtaler Kristjan Gundsø Jensen, chef for Center for Job, Borgerservice og Teknologi i Helsingør Kommune i pressemeddelelsen.
I mailen rundsendt til kommunens sagsbehandlere 12.
juni fremgår det, at medarbejderne vinder en isbar, hvis de 4.
juli klokken 14 har nedbragt antallet af sygedagpengesager til 530 og 195 jobafklaringsforløb.
På tre uger skulle sagsbehandlerne dermed nedbringe antallet af sygedagpengesager med 33, mens der skulle være ni færre jobafklaringsforløb, fremgår det af mailen.
/ritzau/FacebookTwitterKopier linkEmner:Helsingør Kommune|Offentlig forvaltning|TV 2 (tv-kanal)|Dagpenge|Borgerservice




https://www.dr.dk/sporten/cykling/tourdefrance/soeren-koerte-i-den-danske-kaffeklub-vi-jokede-selv-naar-touren-var

Tour de FranceSøren kørte i 'den danske kaffeklub': ’Vi jokede, selv når Touren var pissehamrende hård'Det bliver en kæmpe fordel, at der er rekordmange danskere til start i årets Tour de France.
Søren Lilholt er den eneste dansker nogensinde, som har båret den grønne pointtrøje i Tour de France.
Det skete i 1988 (1 dag) og i 1989 (4 dage).
Af Malte Nørgaard og Johan Haarløv03.
juli 2019 kl.
08.
45Bemærk: artiklen er mere end 30 dage gammelLæs opNår Tour de France-feltet lørdag ruller ud på årets første etape, er der rekordmange ryttere, der kan udtale ordene ’ømme muskler’ og ’holdtidskørsel’ til perfektion.
For hele ni ryttere med rødbedefarvet pas står nemlig klar på startstregen i Bruxelles.
Og de mange danskere kan derfor glæde sig til andet end en hård tur gennem Frankrig.
Det er meget, meget vigtigt at have nogle at læne sig op ad.
Søren Lilholt, tidligere cykelrytterFor det er nemlig også rigtig hyggeligt at køre et stort cykelløb med så mange landsmænd.
Det fortæller Søren Lilholt, der i 1989 og 1991 kørte den franske rundtur sammen med syv andre danskere.
I alt deltog han fem gange i det franske etapeløb fra 1988 til 1992.
- Dengang kaldte vi os for den danske kaffeklub.
Vi lavede fis og ballade med de konservative belgiere, tyskere og franskmænd.
Jeg husker, at vi sad og drak en kop espresso sammen inden etaperne begyndte.
Ude på ruten kunne vi sidde og snakke dansk sammen.
Det var rigtig dejligt.
For det er en fantastisk følelse at køre Tour de France.
Og det er bare endnu bedre, når du kan dele det med nogen, som både er dine kammerater og kolleger, erindrer Lilholt.
Søren Lilholt og Brian Holm under Tour de France i 1993.
- Det har været med til at hæve min moral og mit humør.
Og på den måde kan man sige, at det har været med til at give mig bedre resultater.
Det er meget, meget vigtigt at have nogle at læne sig op ad.
For det er megahårdt at cykle i tre uger, og det er megahårdt at finde motivationen, når hele din krop gør ondt, siger han videre.
Det hele bliver lettereI årets Tour de France skal der cykles mere end 3400 kilometer.
Derfor bliver kroppen med garanti både øm og slidt undervejs for de danske ryttere.
Søren Lilholt stoppede karrieren, da han var 27 år.
Men det er en følelse, der bliver nemmere at håndtere, når der er andre danskere at dele pinslerne med.
- Det tager brodden af, og jeg synes, der er meget stor forskel på, om der er mange eller få danskere med i feltet.
For selvom det bliver pissehamrende hårdt, så kan du joke med dine landsmænd om, hvordan det egentlig er.
Samtidig er der også større mulighed for at åbne stressventilen, selvom du er meget fokuseret på at præstere i en meget seriøs sportsbegivenhed.
Det kan tage dig lidt ud af det vakuum, du ellers sidder i, forklarer Søren Lilholt.
Samtidig fortæller han også, at der er et særligt bånd mellem de danske ryttere på trods af, at de ikke nødvendigvis kører på det samme cykelhold.
- I de fleste tilfælde kører du ikke efter en anden dansker med fuld styrke.
Danskerne vil hundrede gange hellere have, at det er en landsmand, der vinder en etape, end at det er en eller anden random rytter.
Årets Tour de France starter lørdag i Bruxelles med en flad etape på 192 kilometer rundt i Belgien.
FacebookTwitterKopier linkEmner:Frankrig|Cykelsport|Bruxelles|Belgien




https://www.dr.dk/nyheder/regionale/sjaelland/sandra-er-toemrer-maendene-vaeddede-om-hvor-laenge-jeg-kunne-holde

SjællandSandra er tømrer: ’Mændene væddede om, hvor længe jeg kunne holde’Flere sjællandske erhvervsskoler ruster sig til at kunne tage bedre imod kvinder, der vil være håndværkere.
Sandra Jørgensen måtte både overbevise mestre og kollegaer, at hun godt kunne arbejde som tømrer.
Af Per Gade Gyldenkærne03.
juli 2019 kl.
06.
49Bemærk: artiklen er mere end 30 dage gammelLæs op- Man skal være hurtig i replikken for at holde drengene lidt på afstand.
24-årige Sandra Jørgensen fra Næstved har været tømrer i fire år, og hun kalder det sit drømmejob.
Men vejen til jobbet har ikke altid været helt nem.
Sandra Jørgensen var den eneste kvinde i sit fag på skolen - og i praktiktiden.
- Det første år følte jeg mig ret ensom.
Malerpigerne, som jeg talte med, kom hurtigt i praktik, og så var jeg alene igen, indtil jeg lærte at tale med drengene og fandt ud af, at de ikke var så farlige, men det var jo lige så nyt for dem som for mig, siger hun.
Tonen kunne dog være lidt for frisk - med dumme bemærkninger og såkaldt sjove kommentarer.
- Hvis man skal komme med en fordom, så er det jo meget sådan pik og patter og den slags.
Man skal være god til at komme med et modsvar, fortæller hun.
Blev et væddemålDa Sandra Jørgensen skulle søge en praktikplads, blev hun mødt med meget lave forventninger:- Er du klar over, hvilket job du har søgt, blev der spurgt et af stederne.
Ja, sagde jeg - jeg vil være tømrer.
Hvad havde du ellers regnet med?
Ved julefrokosten på det første praktiksted fik hun at vide, at svendene bag hendes ryg havde væddet om, hvor længe hun kunne holde i jobbet - tre uger eller tre måneder.
Sandra Jørgensen er glad for de forskellige arbejdsopgaver, hun har som tømrer.
 En af de sjovere opgaver har været at sætte en kirke i stand, fortæller hun.
 .
- Jeg er meget glad for mit valg.
Det er det bedste, jeg har gjort, siger Sandra Jørgensen.
 Hun håber på, at flere kvinder også vil vælge at arbejde med faget.
1 / 4Sandra Jørgensen er glad for de forskellige arbejdsopgaver, hun har som tømrer.
1 / 4En af de sjovere opgaver har været at sætte en kirke i stand, fortæller hun.
2 / 4.
- Jeg er meget glad for mit valg.
Det er det bedste, jeg har gjort, siger Sandra Jørgensen.
3 / 4Hun håber på, at flere kvinder også vil vælge at arbejde med faget.
4 / 4- Men de måtte sgu indrømme, at de havde taget fejl.
Og at jeg godt kunne arbejde.
Det var lidt fedt, siger Sandra Jørgensen.
Siden kom hun til en anden mester, der ansatte hende den dag, hun var udlært, og hun er rigtig glad for sit arbejde, hvor hun har en fast makker, der lytter og også lærer af hende.
- Jeg er meget glad for mit valg.
Det er det bedste, jeg har gjort, siger Sandra Jørgensen.
Kvinder møder modgang i håndværksfagSandra Jørgensens historie er endt lykkeligt, men modgangen, hun fortæller om, er ikke enestående.
Der er nogle fordomme om, hvad pigerne kan - også på skolerne, så de skal knokle dobbelt så hårdt for at bevise deres værd.
Nina Groes, Boss Ladies.
Kvinderne slås ofte med ensomhed, præstationspres og en tone, der kan være barsk, lyder det fra Nina Groes, der står i spidsen for initiativet Boss Ladies, der arbejder for at få flere kvinder til at vælge håndværksfagene.
- Pigerne oplever sig ofte som et fremmedelement (på arbejdspladsen, red.
).
Der er nogle fordomme om, hvad pigerne kan - også på skolerne, så de skal knokle dobbelt så hårdt for at bevise deres værd.
Ifølge Nina Groes kan skolerne gøre meget for, at en uddannelse som håndværker bliver mere attraktiv for de unge kvinder.
- Det kan være alt fra gode omklædningsfaciliteter til fællesskabsaktiviteter og kontaktpersoner, som de unge kvinder kan henvende sig til, hvis man har oplevet noget ubehageligt.
Erhvervsskole målretter undervisning mod kvinderErhvervsskolerne er da også ved at erkende, at de skal anstrenge sig for at blive bedre til at tage imod kvinderne og sikre, at de får et lige så godt forløb som mændene, mener Nina Groes.
I samarbejde med Boss Ladies har en række sjællandske erhvervsskoler holdt kurser for lærerne, så de er bedre rustede til at leve op til kvindernes forventninger.
For eksempel er erhvervsskolen CELF i Nykøbing Falster i gang med at uddanne 20 faglærere i, hvordan kvinder tænker om fagene, og hvordan de ønsker, at faget tager imod dem.
Det siger direktør på CELF Kim Normand, der ser et stort potentiale for både kvinder og virksomheder, hvis flere kvinder vælger vejen som håndværker.
- Vores fokus har ikke været der før nu - at målrette uddannelserne også mod kvinder, og vi er først ved at lære det, erkender Kim Normand.
En af måderne at forhindre ensomhed er at danne netværk af kvinder på tværs af fagene.
Det er allerede en realitet på CELF, og det er gavnligt, siger Kim Normand.
- De kan fortælle deres historier, støtte hinanden og udtrykke nogle ønsker til skolen om, hvordan der kan være fokus på kvinder i håndværkeruddannelsen.
Fordomme om kvinder skal lægges nedIfølge de seneste tal fra Dansk Byggeri udgør kvinder på landsplan cirka 9,4 procent af de ansatte i bygge- og anlægsbranchen.
Sandra Jørgensen har nu arbejdet i sit drømmejob som tømrer i fire år.
Men der skulle gerne komme flere kvinder til, mener direktøren for Danske Erhvervsskoler og -gymnasier, Lars Kunov.
- Der er nogle fordomme om, hvad piger kan.
Er de ligeså fysisk stærke og er de ligeså dygtige?
Det er vi nødt til at arbejde med.
Lars Konuv fortæller også, at det har vist sig i traditionelle 'mandefag' som i eksempelvis politiet, hvor man forventer ganske meget af fysikken, at kvinder har løst opgaver lige så godt som mænd.
- De er jo gået ind på lige fod og løst de samme opgaver på helt samme niveau og nogle gange endda på højere niveau, siger han.
FacebookTwitterKopier linkEmner:Nina Groes (erhvervsleder)|Bygge- og anlægsvirksomhed|Erhvervsuddannelser|Dansk Byggeri|Næstved




https://www.dr.dk/nyheder/viden/teknologi/idioter-roevhuller-og-dumme-kaellinger-vores-tone-paa-facebook-bliver

TeknologiIdioter, røvhuller og dumme kællinger: Vores tone på Facebook bliver grovereMere end hver fjerde kommentar er skrevet i et hårdt sprog.
Tonen kan blive grov, når danskerne lystigt debatterer politik gemt væk bag skærmen.
En ny undersøgelse tyder på, at tonen i den politiske debat på sociale medier er blevet grimmere de seneste fire år.
Af Chris Lehmann03.
juli 2019 kl.
06.
34Bemærk: artiklen er mere end 30 dage gammelLæs opDet amerikanske sociale medie Facebook er efterhånden blevet alle danskeres forsamlingshus i den gammeldags forstand.
Det er her, vi mødes med vores bekendte, det er her, vi udveksler sladder, og det er her, vi diskuterer politik.
Men som de fleste, der har deltaget i debatter online, ved, så kan bølgerne gå meget højt, når deltagerne i debatten kan skjule sig bag en skærm og en internetforbindelse.
Det har længe været velkendt, at den grove tone er udbredt, men en ny undersøgelse viser, at vi ikke bliver bedre til at tale pænt til hinanden på nettet.
Tværtimod er tonen blevet mere og mere rå de sidste fire år.
Hver fjerde kommentar er i hårdt sprogAnalysebureauet Analyse og Tal har i samarbejde med Common Consultancy undersøgt 183 politikere og partiers officielle sider på Facebook.
Og tallene taler, ifølge Tobias Bornakke, partner hos Analyse og Tal, deres tydelige sprog:- På de sider, vi har undersøgt, kan vi se, at der bliver talt hårdt til hinanden.
Og vi kan se en stigning i, hvor hårdt vi taler til hinanden fra 2015 til 2016, og vi er fortsat med at tale hårdt til hinanden siden, siger han.
Faktisk drejer det sig om over 100.
000 flere hårde kommentarer fra det ene år til det andet:- Andelen af hårde kommentarer går fra omkring 23 procent i 2015 og stiger til 27 procent i 2016.
Og det lyder ikke af meget, men at stige fire procentpoint svarer til en stigning på 160.
000 flere hårde kommentarer på et år, siger han.
Folkevalgte sætter barrenIfølge Tobias Bornakke kommer det hårde sprog ikke altid bare af sig selv.
Vi følger typisk den tone, der allerede bliver brugt:- De folkevalgte er i høj grad med til at sætte barren for, hvordan vi diskuterer politik med hinanden.
Vi kan se, at når en politiker laver et indlæg på Facebook med hårdt sprog, så er der en højere sandsynlighed for, at kommentarene til indlægget også er i et hårdt sprog, siger han.
Analyse og Tals undersøgelse er ikke den eneste, der har set på danskernes grimme sprog på de sociale medier.
I 2017 kortlagde Institut for Menneskerettigheder hadefyldt sprog på TV2 Nyhedernes og DR Nyheders Facebook-sider.
Her fandt man, at omkring 15 procent af kommentarerne var hadefulde ytringer ud fra Institut for Menneskerettigheders kriterier.
Dårlig tone skræmmerOg undersøgelsen fra 2017 kan også pege os i retning af en konsekvens ved stigningen i den grove tone, som Tobias Bornakke har fundet.
Her svarer 48 procent af en gruppe på 500 danske Facebook-brugere, der deltager i debatter, at tonen kan få dem til at holde sig tilbage fra at deltage eller forlade diskussionen.
Det bekymrer ham, at der er en stigning i den hårde tone, når det er en medvirkende faktor til, at danske Facebook-brugere holder sig fra at debattere.
- Vi ser både, at der kommer flere kommentarer med hårdt sprog, og andre undersøgelser viser, at folk fjerner sig fra diskussionen, når tonen bliver hård.
Problemet er ikke, at der er en hård tone i sig selv, men at dem, der bruger den hårde tone, bliver forstærket af de sociale mediers algoritmer.
De får en megafon til at råbe op med, siger han.
Læs også:Derfor spreder hadefulde nyheder sig på sociale medierMen løsningen ligger ikke lige for.
Facebook skal ramme en balance mellem at være et åbent diskussionforum, hvor alle er velkomne med deres meninger, men også et åbent forum, som folk har lyst til at vende tilbage til.
Hvis brugerne forlader platformen på grund af en dårlig tone, anstødeligt indhold eller spam, er der ingen forretning.
- Hvis vi forestiller os, at vi allesammen mødes i et forsamlingshus, som hedder Facebook, og taler politik, så vil vi jo være kede af, at nogle så vælger at gå eller lade være med deltage, fordi tonen er for hård.
Men er det så Facebook, der skal fjerne kommentarer for at sørge for den gode tone?
Det er også en farlig vej at gå ned ad, siger Tobias Bornakke.
Facebook anerkender problemetFacebooks kommunikationsdirektør i Norden, Peter Münster, anerkender, at Facebook har udfordringer med, at debattonen kan blive for hård.
Men ifølge ham har virksomheden allerede indført tiltag til at gøre Facebook til en bedre oplevelse for brugerne.
Blandt andet har Facebook lavet en opdatering til den algoritme, der styrer, hvad du ser i News Feed, så den prioriterer indhold og aktivitet fra folk, du er venner med, højere end indhold fra fremmede.
- Når folk diskuterer, i hvad de opfatter som et offentligt rum, med folk de ikke er venner med, så er tonen i overvejende grad dårligere.
Men med opdateringen af News Feed, ser brugerne færre kommentarer fra folk, de ikke kender.
Så ja, kommentarerne er der, men det er ikke så væsentligt at tælle antallet af hårde kommentarer, når de ikke rigtigt bliver vist til nogen efter den her opdatering, siger Peter Münster.
Ifølge ham forsøger Facebook at ramme en balance, hvor ordet kan gå frit, men uden at det bliver alt for ubehageligt:- Det er ikke vores opgave at lave en poleret debat, hvor ingen kan blive fornærmede.
Omvendt har vi et klart ansvar for at sikre folk imod angreb på baggrund af f.
eks racisme, sexisme, og så videre, siger hanFacebookTwitterKopier linkEmner:Facebook|Sprog|Institut for Menneskerettigheder|TV 2 (tv-kanal)




https://www.dr.dk/nyheder/udland/luftangreb-mod-migrantcenter-i-libyen-draeber-40

UdlandLuftangreb mod migrantcenter i Libyen dræber 40Oprørsgeneral mistænkes for at stå bag angreb, som FN kalder ekstremt bekymrende.
Redningsfolk bjærger lig fra detentionscenteret i forstanden Tajoura i det østlige Tripoli.
.
03.
juli 2019 kl.
06.
44Bemærk: artiklen er mere end 30 dage gammelLæs op40 personer er dræbt, og 80 personer er såret i et luftangreb sent tirsdag aften, som ramte et migrantcenter i Libyens hovedstad, Tripoli.
Det oplyser en talsmand for sundhedsmyndighederne i Libyen.
Billeder offentliggjort af libyske embedsmænd viser afrikanske migranter, der bliver behandlet på et hospital efter angrebet.
I det angrebne center tilbageholdes migranter, der opholder sig illegalt i Libyen.
FN's Flygtningeorganisation, UNHCR, skriver på Twitter, at det er "ekstremt bekymret for meldingen om dræbte flygtninge og migranter".
- Civile bør aldrig være et mål, skriver UNHCR.
Omkring 600 migranter var tilbageholdt i den lagerbygning, som blev ramt af luftangrebet, siger FN.
Libyen er et af de centrale knudepunkter for migranter fra Afrika og arabiske lande, som forsøger at nå til Italien og Europa med båd.
Mange migranter bliver dog tilbageholdt af de libyske kystvagter, som støttes af EU.
Tusindvis tilbageholdes i detentionscentre som det, der tirsdag er blevet angrebet.
Disse centre er blevet kritiseret i af menneskerettighedsorganisationer, der kalder forholdene for umenneskelige.
Det angrebne center ligger i kvarteret Tajoura i det østlige Tripoli.
Kvarteret er også hjemsted for militære styrker, der er allierede med Libyens FN-støttede regering.
Tripoli har de seneste tre måneder været under angreb fra oprørsgeneralen Khalifa Haftar.
Haftars LNA-milits varslede mandag, at det snarest ville påbegynde kraftige luftangreb mod Tripoli.
LNA afviser dog at have ramt migrantcentret, oplyser militærkilder.
/ritzau/ReutersFacebookTwitterKopier linkEmner:Libyen|Forenede Nationer|Flygtninge og asylansøgere|UNHCR|Afrika




https://www.dr.dk/nyheder/viden/klima/solkomfur-og-larveboeffer-vilde-tiltag-skal-goere-festival-gaester-mere

KlimaSolkomfur og larvebøffer: Vilde tiltag skal gøre festival-gæster mere klimavenligeI år kan gæster på Roskilde Festival blandt andet se, hvor meget CO2 deres festival-mad udleder.
Festivalen beregner i år klimabelastningen på samtlige måltider i madboderne.
(© Innovationsfonden)Af Allan Nisgaard03.
juli 2019 kl.
12.
08Bemærk: artiklen er mere end 30 dage gammelLæs opTomme makreldåser, smadrede festivalstole og efterladte luftmadrasser.
Det er ingen hemmelighed, at gæsterne på Roskilde Festival hvert år forvandler stedet til en midlertidig losseplads.
De seneste år har de efterladt over 2.
000 tons affald, hvoraf langt størstedelen er blevet kørt til forbrænding.
Og det er ikke ligefrem klimavenligt.
Der er desværre opstået en myte om, at efterladt udstyr bliver indsamlet og genbrugt.
Det gør det ikke.
Sanne Stephansen, Programleder for bæredygtighed på Roskilde Festival.
Men Roskilde Festival har i mange år lavet en række tiltag for at få gæsterne til at tænke mere over deres klimaaftryk.
Det tæller alt fra affaldssortering til målrettede kampagner.
I år har festivalen blandt andet afskaffet plastiksugerør i barerne og skiftet éngangsglas ud med genbrugsglas.
- Vi opfatter os selv som en frontløber indenfor bæredygtighed.
Og med de nye tiltag håber vi, at vi kan være med til at skubbe til både deltagerne og branchen omkring os, siger Lars Orlamundt, der er Roskilde Festivals divisionschef.
Måler klimabelastning på al madenFestivalen har i år lavet et samarbejde med en virksomhed, der beregner klimabelastningen på hvert enkelt måltid, der bliver solgt på festivalen.
Det vil sige, at hver enkel madbod har tilføjet klimatal på menuen.
Det giver gæsterne et overblik over de mest klimasyndige madprodukter, og det skal få dem til at tænke over deres valg af mad.
- Der er cirka 680 forskellige retter på festivalen.
Og de er alle sammen blevet klimaberegnet.
Så forbrugerne kan fx se på en menu, at en kyllingeburger er meget mere CO2-venlig end en oksekødsburger.
Og det er obligatorisk for alle madboder, siger Lars Orlamundt.
Her kan du se et eksempel på et klima-menukort på årets festival:Laver mad på solenergiRoskilde Festival har også lavet et samarbejde med Innovationsfonden, som får lov til at bruge festivalen som et levende laboratorium til at teste forskellige idéer.
En af idéerne kommer fra virksomheden Heliac, der har udviklet et solkomfur med navnet Solar Cooker.
Her kan gæster tilberede pandekager, popcorn og medbragt mad ved hjælp af energi fra solens stråler.
- Vi står på et område, hvor der bor miljøbevidste mennesker.
Så jeg tror, vores koncept matcher deres interesse, siger Akiko Ishibashi, der er projektleder for solkomfuret.
Gæsterne på festivalen kan lave mad på et særligt solkomfur.
(© Innovationsfonden)Gæster smager insektbøfferRundt på festivalen kører der i år et cykelkøkken, der inviterer Roskilde-gæsterne til at smage på bøffer, som blandt andet består af frysetørrede buffalolaver og ærtemel.
Klimaaftrykket er dermed markant lavere end en normal bøf af fx oksekød, som er en af de største klimasyndere.
- Deltagerne på Roskilde festival har været enormt positive, siger Malena Sigurgeirsdottir fra Wholi Foods, som står bag projektet.
- De har svært ved at forstå, at man kan spise så mange insekter uden at se dem, hvilket gør det meget nemmere at acceptere, fortsætter Malena Sigurgeirsdottir.
Man kan også spise bøffer lavet af frysetørrede buffalolaver og ærtemel.
(© Innovationsfonden)Problem at gæster efterlader campingudstyrFor at gøre noget ved problemet med affaldskulturen har Roskilde Festival lavet særlige campingområder, hvor gæsterne forpligter sig til at rydde op efter sig selv.
- Vi har i år 28.
500 deltagere, der vælger at bo i områder, hvor deltagerne forpligter sig til fællesskabet og en mere positiv affaldskultur, siger Sanne Stephansen, der er programleder for bæredygtighed på Roskilde Festival.
- Sidste år boede ca.
25.
000 i sådanne områder.
Og tilbage i 2008 knap 1.
000.
Så der er sket en stor og positiv udvikling, fortsætter hun.
Men festivalen kæmper stadig med at få gæsterne til ikke at efterlade alt deres campingudstyr, når de skal hjem.
- Der er desværre opstået en myte om, at efterladt udstyr bliver indsamlet og genbrugt.
Det gør det ikke.
Vi har slet ikke ressourcer til at indsamle de mængder, der efterlades, siger Sanne Stephansen og fortsætter:- Derfor er budskabet: tag tingene med hjem, brug det igen næste år, lån det ud eller donér det selv til velgørenhed.
FacebookTwitterKopier linkEmner:Roskilde Festival|Miljø og natur|Roskilde|Affald|Innovationsfonden




https://www.dr.dk/nyheder/politik/ny-minister-nu-maa-beboerne-paa-sjaelsmark-spise-paa-deres-vaerelser

PolitikNy minister: Nu må beboerne på Sjælsmark spise på deres værelserDesuden vil regeringen se på, om der skal gøres mere for børnene på udrejsecentret.
Mattias Tesfaye indfører ny madregel på Sjælsmark.
Af Emil Søndergård Ingvorsen03.
juli 2019 kl.
10.
31Bemærk: artiklen er mere end 30 dage gammelLæs opEfter en lang og hård debat må beboerne nu spise cafeteria-mad på deres værelser på Udrejsecenter Sjælsmark.
Desuden vil regeringen i den kommende tid se på, om der skal gøres mere for børnene på udrejsecentret.
Det skriver Udlændinge- og Integrationsministeriet i en pressemeddelelse.
- Regeringens politik er helt klar: Asylansøgere, der får endeligt afslag på asyl, har ikke krav på ophold i Danmark.
De skal rejse hjem.
Det er et helt grundlæggende princip.
Danmark er en retsstat.
- Men vi har også et særligt ansvar for de børn, der bor på Udrejsecenter Sjælsmark.
De har ikke selv valgt den situation, de står i.
Derfor bliver der nu mulighed for at spise med familien på værelset.
Det sker blandt andet efter anbefaling fra Røde Kors, siger udlændinge- og integrationsminister Mattias Tesfaye (S).
En ny regering er af den overbevisning, at det inden for det formål vil være muligt at finde en mere hensigtsmæssig lokalitet for et udrejsecenter kun for børnefamilier end Udrejsecenter Sjælsmark.
Fra aftalen om den nye regeringDebatten om maden på Sjælsmark har været et omtalt emne den seneste tid.
Den tidligere minister på området, Inger Støjberg (V), har gentagne gange afvist, at det kunne komme på tale at lempe madreglerne.
Men under valgkampen åbnede forhenværende statsminister, Lars Løkke Rasmussen (V), op for, at det kunne blive en mulighed.
Den daværende statsminister mente endda, at de selv skulle kunne få lov til at lave mad.
Læs også:OVERBLIK Se den politiske aftale for den ny regering og læs, hvad den indeholderI den netop udsendte pressemeddelelse fra Udlændinge- og Integrationsministeriet fremgår det dog, at det kun er cafeteria-mad, der må indtages.
For en uge siden talte DR Nyheder med flere beboere på Sjælsmark.
Herunder kan du se deres reaktion på, at den nye regering vil flytte børnefamilier ud af Sjælsmark.
Børnene skal ud af SjælsmarkAt forbedre forholdene på udrejsecentret er dog kun første skridt i den ny regering og dets støttepartiers plan for udrejsecentret.
Under regeringsforhandlingerne blev de nemlig enige om, at børnefamilier skal flyttes ud af Sjælsmark.
I stedet skal der oprettes et center kun for børnefamilier.
- En ny regering er af den overbevisning, at det inden for det formål vil være muligt at finde en mere hensigtsmæssig lokalitet for et udrejsecenter kun for børnefamilier end Udrejsecenter Sjælsmark.
- Det nye udrejsecenter skal indrettes efter anbefalingerne fra Røde Kors og Ombudsmandens rapport vedrørende forholdene på Sjælsmark, lyder det i forståelsespapiret, der danner grundlag for samarbejdet mellem de fire partier.
DR Nyheder har forsøgt at få en udybbende kommentar fra Mattias Tesfaye.
Han har ikke ønsket at stille op til interview.
FacebookTwitterKopier linkEmner:Inger Støjberg (politiker)|Lars Løkke Rasmussen (politiker)|Udlændinge- og Integrationsministeriet|Venstre|Flygtninge og asylansøgere




https://www.dr.dk/nyheder/udland/moed-eus-maaske-kommende-kommissionsformand-tysk-laege-har-faaet-eu-ind-med

Kamp om EU-topposterSe temaUdlandMød EU’s (måske) kommende kommissionsformand: Tysk læge har fået EU ind med modermælkenDen lægeuddannede mor til syv er nomineret til den vigtige post som formand for Europa-Kommissionen.
Den tyske forsvarsminister står på tærsklen til en forfremmelse af de helt store.
Af Sean Coogan03.
juli 2019 kl.
07.
05 | opdateret 16.
juli 2019 kl.
07.
04Bemærk: artiklen er mere end 30 dage gammelLæs opUrsula von der Leyen.
Det er et navn, som vi nok skal til at vænne os til.
Den 2.
juli pegede EU’s 28 stats- og regeringsledere nemlig på hende som deres nominerede til den magtfulde post som formand for Europa-Kommissionen.
Hvis hun bliver godkendt af Europa-Parlamentet, er det hende, der overtager den magtfulde post, når Jean-Claude Juncker træder tilbage 1.
november.
Hvem er hun så?
Lige nu er hun tysk forsvarsminister og kommer fra det kristenkonservative CDU-parti, som Tysklands kansler, Angela Merkel, også er medlem af.
Læs også:EU-topjob på plads: Tysk forsvarsminister skal stå i spidsen for Europa-KommissionenDen 60-årige tyske politiker er lægeuddannet og meldte sig i 1990 ind i CDU, mens hun arbejdede på en gynækologisk klinik i den nordtyske by Hannover.
Men der gik lang tid, før hun selv blev involveret i politik.
Først i 2001, i en alder af 42 og efter både en håndfuld år i Californien og som blandt andet forskningsassistent i Hannover, gik hun ind i lokalpolitik.
I dag har hun så overhalet favoritterne indenom og står til at overtage en af de vigtigste politiske poster, man kan finde.
Har fået EU ind med modermælkenNogle ville måske mene, at den 60-årige tysker er født til en EU-toppost.
Hendes far, Ernst Albrecht, var nemlig topembedsmand i EU, og hun tilbragte derfor det meste af sin ungdom i den belgiske hovedstad.
Blå Bog: Ursula von der Leyen - Født den 8.
oktober 1958 i Bruxelles.
Gift og mor til syv børn.
- Læste økonomi fra 1977-1980 for derefter at læse medicin fra 1980-87.
- Blev medlem af det kristen-konservative parti CDU i 1990.
- Boede i 1992-96 i Californien, hvor hendes mand underviste på Stanford University.
- Sad på diverse politiske poster i Hannover fra 2001-2004.
Havde flere ministerposter i delstaten Niedersachsen fra 2003-05.
- Blev medlem af den tyske Bundestag i oktober 2009 og var arbejds- og socialminister fra 2009-13.
- Forsvarsminister siden december 2013.
Kilde: Bundesregierung.
deIkke alene er hun født i Bruxelles.
Hun er vokset op i Ixelles, som ligger rundt om hjørnet fra EU-kvarteret, hvor blandt andet EU-parlamentet har til huse, og har gået på Europaskolen i Bruxelles.
Derfor mestrer hun også fransk, hvilket ikke er ubetydeligt i Bruxelles.
Hun har tidligere talt for tanken om Europas Forenede Stater med inspiration fra føderationer som USA eller Schweiz, mens hun også har ytret ønske om en decideret EU-hær, beretter The Guardian.
Som stor EU-tilhænger er hun naturligvis indædt modstander af brexit, som hun har kaldt "en bristet boble af tomme løfter", men har talt for at bevare et tæt forhold til briterne på den anden side af skilsmissen.
En pionér på flere områderUrsula von der Leyen står nu til at blive EU’s første kvindelige kommissionsformand.
I sit hjemland var hun også landets første kvindelige forsvarsminister.
Den post opnåede hun i 2013 efter fire år som medlem af den tyske Bundestag.
Og det var noget af en overraskelse, berettede The Guardian dengang, som straks pegede på spekulationer om, hvorvidt udnævnelsen var et forsøg på at gøre hende klar til at overtage efter kansler Merkel.
Derfor er Europa-Kommissionen så magtfuldDet er ene og alene Europa-Kommissionen, der har lov til at fremsætte nye lovforslag i EU.
Det kan ske på eget initiativ eller på opfordring fra medlemslandene, europaparlamentarikerne eller de nationale parlamenter.
Herefter er det så op til Europa-Parlamentet og EU-landenes ministre, der sidder i Ministerrådet, at forhandle aftalerne på plads.
Det er samtidig Europa-Kommissionen, der skal holde øje med, om medlemslandene overholder EU-reglerne, og på en række områder er kommissionen EU’s ansigt udadtil.
Ud over formanden består Europa-Kommissionen af kommissærer fra alle medlemslandene, og her har formanden også en enorm magt, når det kommer til at sætte sit eget hold.
Inden posten som forsvarsminister havde hun primært haft poster inden for socialpolitik, herunder som familie-, beskæftigelses- og socialminister.
Her stod hun blandt andet for initiativer som kønskvoter i bestyrelser og bedre barselsforhold.
Den manglende erfaring inden for forsvarspolitik var ikke et problem, lød det fra kansler Merkel, da hun gjorde sin partifælle til forsvarsminister.
- Sammen med hendes fokus på socialpolitik har hun altid været interesseret i internationale forhold, og jeg tror, at det er en god kombination for en tysk forsvarsminister, lød det fra kansleren.
Her stod den nye forsvarsminister over for flere udfordringer.
Herunder at få gennemført en tysk tilbagetrækning fra Afghanistan og få reformeret landets knap 200.
000 mand store hær, som man havde svært ved at finde nye rekrutter til.
Ursula von der Leyen har besøgt de tyske tropper i Afghanistan flere gange gennem sine år som forsvarsminister.
Som forsvarsminister har Ursula von der Leyen stået for en mere aktiv udenrigspolitik med et stærkere militær.
Noget der har været et ømtåleligt emne i Tyskland efter Anden Verdenskrig.
Derfor beskrev New York Times det også som et brud på et tabu, da hun i 2014 blåstemplede at sende våben til kurdiske og irakiske styrker, der skulle bruges i bekæmpelsen af IS.
For få år siden blev hun også nævnt som en mulig arvtager efter Angela Merkel, men er også blevet koblet sammen med posten som Nato-boss.
The Telegraph skrev ved hendes udnævnelse som forsvarsminister, at hun var blandt Tysklands mest populære politikere, men også mødte fortørnelse for sit lidt for perfekte image, som en kvinde, der nemt formår at balancere tilværelsen som mor til syv med en travl politisk karriere.
Møder modstand på hjemfrontenUrsula von der Leyen har ikke kun fået ros for sin rolle som forsvarsminister.
Politico påpeger eksempelvis, at von der Leyen hjemme i Tyskland beskyldes for dårlig forvaltning i forbindelse med store kontrakter til konsulentvirksomhederne McKinsey og Accenture.
Læs også:Europa reagerer på nomineringen af ny kommissionsformand: 'Dygtig politiker' og 'Europa fortjener bedre'Et undersøgelsesudvalg i Forbundsdagen kulegraver i øjeblikket hendes høje udgifter i den forbindelse.
Derudover stilles der spørgsmålstegn ved, hvor godt hun egentlig har klaret sig som forsvarsminister grundet kritik af, hvor dårlig stand Tysklands militær fortsat er i sammenlignet med andre Nato-lande.
Flere tyske politikere var heller ikke sene til at uddele verbale øretæver, da hendes navn tirsdag begyndte at cirkulere som en joker til topposten i Bruxelles.
Ursula von der Leyen er tidligere blevet set som en mulig afløser efter Angela Merkel, men er blevet overhalet.
Nu har hun i stedet kurs mod Bruxelles.
Det gjaldt blandt andre den tidligere formand for Europa-Parlamentet Martin Schulz, som stemplede hende som "den svageste minister" i den tyske regering.
- Det er åbenbart nok til at blive kommissionsformand, lød det fra tyskeren.
Det er dog ikke oplevelsen hos den tidligere danske forsvarsminister Claus Hjort Frederiksen (V), der har stået ansigt til ansigt med tyskeren adskillige gange gennem årene.
- Hun har været en af de stemmer, man lytter meget til under møderne, både i Nato og EU-sammenhæng, siger Claus Hjort Frederiksen, der betegner hende som en af de drivende kræfter blandt EU's forsvarspolitiske kæmpere.
- Hun er rigtig, rigtig dygtig, og hun er også en afbalancerende kraft i Nato-sammenhæng, ikke mindst over for den amerikanske præsident, siger han.
Læs også:Vestager nomineret til magtfuld post i den nye Europa-KommissionDer er sket en del med det europæiske samarbejde i Bruxelles, siden Ursula von der Leyen startede tilværelsen i byen for 60 år siden.
Lykkes det hende at få den nødvendige opbakning fra medlemmerne af Europa-Parlamentet, bliver det i høj grad op til hende at udstikke kursen for, hvilken vej det europæiske samarbejde skal bevæge sig i den nærmeste fremtid.
FacebookTwitterKopier linkEmner:Angela Merkel (politiker)|Jean-Claude Juncker (politiker)|Tyskland|Militær|Venstre




https://www.dr.dk/nyheder/udland/ostrig-vil-som-det-forste-eu-land-forbyde-glyfosat

UdlandØstrig vil som det første EU-land forbyde glyfosatParlamentet i Østrig godkender forslag om at forbyde glyfosat, der mistænkes for at kunne give kræft.
I Danmark har Miljøstyrelsen godkendt stoffet glyfosat, der findes i sprøjtemidlet Roundup og vurderet, at det er sikkert at anvende i forhold til mennesker og miljø.
03.
juli 2019 kl.
05.
52Bemærk: artiklen er mere end 30 dage gammelLæs opØstrig er som det første land i EU på vej til at indføre et totalforbud mod glyfosat, der er det aktive kemiske stof i sprøjtemidlet Roundup.
Det skriver nyhedsbureauet AFP.
Tirsdag stemte et flertal i Østrigs parlament for et forslag om at forbyde al brug af produkter med glyfosat.
Det kemiske middel mistænkes for at kunne forårsage kræft.
Lovforslaget var stillet af Østrigs socialdemokratiske parti.
Kritikere af parlamentets beslutning mener ifølge AFP, at det kan være ulovligt for et medlemsland af EU på egen hånd at indføre et forbud mod et middel, der er godkendt af EU.
Selv om Verdenssundhedsorganisationen, WHO, i 2015 klassificerede glyfosat som "muligvis kræftfremkaldende", så besluttede EU i december 2017 at forny godkendelsen af ukrudtsmidlet på det europæiske marked i yderligere fem år.
EU-Kommissionen fremhævede i den forbindelse, at EU's kemikalieagentur, Echa, og unionens fødevareagentur, Efsa, ikke anser glyfosat for at være kræftfremkaldende.
Det amerikanske miljøbeskyttelsesagentur, EPA, vurderer ligeledes, at glyfosat er sikkert.
I Danmark har Miljøstyrelsen godkendt stoffet og vurderet, at det er sikkert at anvende i forhold til mennesker og miljø.
I Danmark bliver Roundup primært brugt i landbruget til blandt andet nedvisning og på markerne før fremspiring.
Midlet er også populært blandt haveejere herhjemme.
Roundup produceres af den amerikanske kemigigant Monsanto, som i 2018 blev overtaget af den tyske Bayer-koncern.
De seneste måneder har Bayer tabt tre retssager i Californien om Roundup, hvor kræftramte personer er blevet tilkendt store erstatningssummer.
Bayer har tidligere sagt, at det "er overbevist om, at glyfosat er sikkert og ikke fremkalder kræft".
/ritzau/FacebookTwitterKopier linkEmner:EU|Europa-Kommissionen|Østrig|EU-forhold|Kræft




https://www.dr.dk/nyheder/indland/medicin-mejerist-eller-maskinmester-tjek-nyuddannedes-loen-og-ledighed

IndlandMedicin, mejerist eller maskinmester: Tjek nyuddannedes løn og ledighed Nogle nyuddannede tjener over 50.
000 kroner om måneden.
Flere erhvervsuddannelser ligger med i toppen.
Af Signe Kammersgaard Müller, Jens Holm, Ruben Engrob Nielsen (udvikling) og Signe Heiredal (grafik)03.
juli 2019 kl.
06.
03Bemærk: artiklen er mere end 30 dage gammelLæs opHøj løn og lav ledighed.
Det er et godt udgangspunkt, når uddannelsen er overstået, og man som nyuddannet skal ud på arbejdsmarkedet og finde sit første job.
Og den kombination finder man flere steder i øjeblikket, viser nye tal fra hjemmesiden Uddannelseszoom, som Uddannelses- og Forskningsministeriet står bag.
For eksempel ligger kandidatuddannelserne i forsikringsmatematik, informationsteknologi og 'software engineering' alle i top 20, når man ser på, hvilken månedsløn de nyuddannede kan hæve - og samtidig er ledighedsprocenten blandt de nyuddannede et rundt nul.
I søgefeltet herunder kan du selv gå på opdagelse og se ledigheden og lønnen blandt de nyuddannede fra hver enkelt uddannelse.
Artiklen fortsætter under.
Er længere uddannelse lig højere løn?
En gængs opfattelse er, at en længere uddannelse giver en højere løn - men det gør sig langt fra altid gældende.
Eksempelvis ligger fem erhvervsuddannelser lige nu i top 20 over højeste løn til nyuddannede - herunder mejeristuddannelsen på en andenplads.
Læs også:Nyuddannede mejerister tjener topløn: ’Folk tror kun, det handler om ost’Og selv om det måske er overraskende for nogen, så kommer det ikke bag på Bo Klindt Poulsen, der er lektor ved program for karrierevejledning på VIA University College.
- Vi har stadigvæk bredt i befolkningen nogle helt bestemte forestillinger om, hvor erhvervsuddannelser placerer sig henne både prestigemæssigt, lønmæssigt og arbejdsløshedsmæssigt.
- Men når man ser det regnestykke her, må man bare sige, at hvis indtægt og jobsikkerhed betyder noget i ens valg af uddannelse, så slår de jo en række humanistiske kandidatuddannelser med mange kilometer, siger Bo Klindt Poulsen.
Dit liv og dit valgEr du én af dem, der på nuværende tidspunkt står over for at søge ind på en videregående uddannelse, er der imidlertid langt flere ting at tage med i dine overvejelser, end hvordan lønnen og ledigheden tegner sig efter endt studie.
Ansøgning til videregående uddannelseFredag den 5.
juli 2019 kl.
12.
00 er der frist for at søge optagelse på en videregående uddannelse gennem kvote 1.
I kvote 1 bliver ansøgerne optaget efter deres karaktergennemsnit fra den gymnasiale eksamen.
Der er mulighed for at søge op til 8 forskellige uddannelser i prioriteret rækkefølge.
Ansøgning foregår elektronisk, og ansøgerne får svar den 26.
juli 2019.
Det mener både Bo Klindt Poulsen og Mathilde Tronegård, der er direktør for Studievalg Danmark, der har vejledningscentre i hele landet og hjælper med valg af videregående uddannelse.
- Det allervigtigste er at følge sin motivation og passion og sine faglige interesser, siger hun.
Hun henviser til, at Danmarks Evalueringsinstitut, EVA, netop har offentliggjort en rapport, som viser, at sandsynligheden, for at man gennemfører sin uddannelse, er større, hvis man vælger uddannelse efter sine interesser.
- Og så er det afgørende, at man husker, at det er ens eget valg og ens eget liv.
Velmenende voksne kan have mange meninger om, hvad man skal interessere sig for og vælge, men man skal træffe sit eget valg, siger Mathilde Tronegård.
Udsigten til job fylderDet er da også ganske få, der alene interesserer sig for udsigterne til en stor lønpose, når de skal vælge uddannelse, mener Bo Klindt Poulsen fra VIA University College.
- De fleste er optagede af, at de selvfølgelig skal have en løn for det, de laver, og at den løn skal stå mål med den uddannelse, man har taget, og det ansvar man har.
Men for flertallet handler det først og fremmest om nogle andre former for motivation, siger han.
6 råd til dit studievalgFølg dine faglige interesser.
Søg information mange steder og besøg uddannelser, som du er interesseret i.
Stil spørgsmål og find ud af om undervisningsformer, studiemiljø og længden på uddannelsen passer til dig.
Kig på fremtiden: Hvilken type job og arbejdsliv kunne du tænke dig?
Husk, at det er ok at være i tvivl.
Faktisk er det en god forudsætning for at blive klogere og træffe et velovervejet valg.
Drop ideen om det perfekte valg og drømmeuddannelsen.
Der findes rigtig mange uddannelser i Danmark, og mange kan være et godt valg for dig.
Hav en god plan b og c, som kan give dig et lige så godt studie- og arbejdsliv.
Det kan fx være beslægtede uddannelser eller samme uddannelse et andet sted i landet.
Kilder: Mathilde Tronegård og Bo Klindt Poulsen.
Til gengæld fylder det meget for mange, at der skal være udsigt til at få et job, når uddannelsen engang er gennemført.
- Rigtig mange er selvfølgelig optagede af at uddannelsen skal interessere dem og være meningsfuld for dem.
Men i den meningsfuldhed ligger også, at man kan komme til at arbejde bagefter, siger Bo Klindt Poulsen.
Og det er noget, der har ændret sig i forhold til tidligere, mener han.
- I 90'erne og 00'erne var spørgsmålet om ledighed mindre interessant, fordi der var en forestilling om, at stort set lige meget hvad du gjorde, så ville der være muligheder bagefter.
Jeg tror, at finanskrisen i 2008 og efterdønningerne af den har sat sig i måden, vi taler om uddannelse og arbejde på, siger Bo Klindt Poulsen.
Drømmeuddannelsen findes ikkeHos Studievalg Danmark mener Mathilde Tronegård også, at det er værd at skæve til ledighed, når man vælger uddannelse, men:- Der er ikke en én til én-sammenhæng mellem uddannelse og job.
Nogle steder skal man måske bare gøre sig mere umage i forhold til job.
Det kan være, man skal kigge nøjere på, hvordan man sammensætter sin uddannelse, eller at man skal skabe sit eget job, siger Mathilde Tronegård.
Først og fremmest har hun ét særligt råd, når du skal vælge uddannelse:- Drop ideen om det perfekte valg og drømmeuddannelsen.
For der findes rigtig mange uddannelser i Danmark, og mange kan være et godt valg for dig.
Om tallene for nyuddannedes løn og ledighed•Tallene for løn og ledighed blandt nyuddannede stammer fra Uddannelseszoom.
dk.
Beregningerne her er baseret på data fra Danmarks Statistik.
•Nyuddannedes løn er opgjort som medianindkomst pr.
måned inkl.
pensionsindbetalinger til arbejdsgiveradministrerede pensionsordninger.
Lønnen er målt i andet år efter fuldførelse af uddannelse, og der er taget udgangspunkt i dimittender i beskæftigelse.
Tallet er et gennemsnit af de færdiguddannedes løn over de seneste tre år, hvor der er tilgængelig information.
Det drejer sig om data for perioden december 2015 til og med december 2017•Nyuddannedes ledighed viser andelen af færdiguddannede, der er omfattet af registreret ledighed.
Ledigheden for nyuddannede måles i 4.
-7.
kvartal efter endt uddannelse.
Tallet er et gennemsnit af de færdiguddannedes ledighed over de seneste tre år, hvor der er tilgængelig information.
Tallene dækker perioden april 2015 til og med december 2018•For personer uddannet på universiteter er kun kandidatuddannelser medtaget.
Kilder: Uddannelseszoom.
dk, Uddannelses- og Forskningsministeriet.
FacebookTwitterKopier linkEmner:Uddannelse|Uddannelses- og Forskningsministeriet|Arbejdsmarked|Videregående uddannelser|VIA University College




https://www.dr.dk/sporten/fodbold/brasilien-slukker-messis-hab-om-triumf-i-copa-america

FodboldBrasilien slukker Messis håb om triumf i Copa AmericaCopa America-værten fra Brasilien er klar til finalen efter sejr på 2-0 mod ærkerivalerne fra Argentina.
Argentinas største stjerne, Lionel Messi, var tæt på at score et par gange.
Men heldet var ikke med ham eller holdet.
03.
juli 2019 kl.
05.
45Bemærk: artiklen er mere end 30 dage gammelLæs opBrasilien er klar til finalen om det sydamerikansk mesterskab i fodbold.
Natten til onsdag dansk tid vandt Brasilien med 2-0 over ærkerivalerne fra Argentina i den første af turneringens semifinaler.
Gabriel Jesus bragte hjemmeholdet foran i det 19.
minut, da han af et uopmærksomt argentinsk midterforsvar fik lov til udækket at sparke bolden i nettet på en tværaflevering fra Roberto Firmino i højre side.
De to kombinerede sig igen igennem på et kontraangreb i det 71.
minut, hvor Firmino bare skulle prikke bolden i mål fra tæt hold efter fremragende arbejde af Jesus.
Argentinas største stjerne, Lionel Messi, var tæt på at score et par gange.
Men heldet var ikke med ham eller holdet.
Messi havde blandt andet et skud på stolpen, og Sergio Agüero måtte også se et forsøg prelle af på træværket, da han i første halvleg sendte et hovedstød på overliggeren.
Nederlaget betyder, at FC Barcelona-angriberen endnu ikke har vundet en betydningsfuld turnering med det argentinske fodboldlandshold.
Messi vandt guld med landsholdet ved OL i 2008, men det regnes ikke for meget i sammenligning med VM eller Copa America.
Trods nederlaget spillede Messi ifølge flere medier sin bedste kamp i dette års turnering.
Blandt de 57.
000 tilskuere til opgøret i Belo Horizonte var Brasiliens superstjerne Neymar, som på grund af en skade måtte melde afbud til turneringen.
Finalen i Copa America spilles på søndag på Rio de Janeiros berømte Maracanã-stadion.
Modstanderen bliver fundet onsdag, når de forsvarende mestre fra Chile møder Peru i den anden semifinale.
Brasilien har vundet turneringen otte gange.
Heraf samtlige fem gange som værtsland.
/ritzau/FacebookTwitterKopier linkEmner:Brasilien|Gabriel Jesus (fodboldspiller)|Lionel Messi (fodboldspiller)|Fodbold|FC Barcelona




https://www.dr.dk/nyheder/politik/danske-eu-parlamentarikere-vrede-og-glade-over-fordeling-topjobs

Kamp om EU-topposterSe temaPolitikDanske EU-parlamentarikere vrede og glade over fordeling at topjobsEU-Parlamentet skal afgøre, om det vil godkende de nye folk til EU’s højeste stillinger.
SF's Margrete Auken føler, at stats- og regeringscheferne tromler EU-Parlamentet.
Af Nis Kielgast03.
juli 2019 kl.
05.
56Bemærk: artiklen er mere end 30 dage gammelLæs opEfter tre dages heftige forhandlinger blev EU-landenes stats- og regeringschefer i aftes enige om fordelingen af topjobs – med tyskeren Ursula von der Leyen som ny formand for EU-Kommissionen og Margrethe Vestager på en næstformandspost.
Men det betyder ikke, at forhandlingerne om topjobs i Bruxelles er slut.
For løsningen mangler stadig at blive godkendt af et flertal i EU-parlamentet, og der hersker meget forskellige holdninger blandt de danske EU-parlamentarikere, som DR fik fat på sent i går.
SF’s Margrete Auken håber, at det bliver et nej til Ursula von der Leyen.
- Det kan godt være, at vi kan få mobiliseret et nej til hende.
Det skal jo trods alt stadig godkendes i Parlamentet, selvom Rådet tror, at de fuldstændig kan skalte og valte med Parlamentet, som de vil, siger Auken.
Hun er fortørnet over, at stats- og regeringscheferne har peget på en kandidat, som ikke er en af de såkaldte ”spitzenkandidaten”, EU-Parlamentets grupper på forhånd havde udpeget.
Se Vestagers reaktion på udpegningen her:S og R er bare glade for Vestagers postSpørger man De Radikale eller Socialdemokratiet, er der dog ikke det store problem i, at det endte med Ursula von der Leyen.
- Jeg har aldrig været stor fan af den spidskandidat-proces.
Det har været EU-Parlamentets forsøg på at tage noget magt til sig, som ikke er beskrevet i EU’s regelsæt.
Jeg synes, det er fint, at statsministrene udpeger, og at det er os, der godkender, siger Christel Schaldemose, der medlem af EU-Parlamentet for Socialdemokratiet.
Hun går mere op i, at Margrethe Vestager står til at blive den ene af de to øverste næstformænd i EU-Kommissionen.
- Jeg glæder mig mest af alt over, at Margrethe Vestager har fået så fremtrædende en post.
Det er virkelig stort at blive første næstformand i EU-Kommissionen, og det glæder jeg mig over, siger hun.
Læs også:Vestager nomineret til magtfuld post i den nye Europa-KommissionVestagers partifælle Morten Helveg Petersen er ikke overraskende også meget begejstret for resultatet.
Han kan ikke forstå, at det skulle være problematisk, at stats- og regeringscheferne er landet på en anden løsning, end EU-Parlamentet havde lagt op til.
- Det er ligesom ved kommunalvalg i Danmark, hvor man sætter sig sammen med partierne og deler posterne mellem sig, siger Morten Helveg Pedersen.
- Det er ikke alle i denne her pakke, som jeg er lige begejstret for, men det er altså en samlet pakke, og i den indgår Margrethe Vestager som en stærk nummer to i Kommissionen.
Det er der grund til at glæde sig over.
FacebookTwitterKopier linkEmner:Christel Schaldemose (politiker)|EU|Europa-Kommissionen|EU-forhold|Bruxelles




