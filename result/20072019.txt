https://www.dr.dk/sporten/motorsport/staerk-dansk-afslutning-holder-liv-i-medaljehaab-ved-par-vm

MotorsportStærk dansk afslutning holder liv i medaljehåb ved par-VMEfter en skidt start fik Danmark kæmpet sig tilbage før søndagens afgørelse ved par-VM i speedway.
Danskerne ligger på fjerdepladsen ved VM før søndagens afgørende heats.
Foto: sportxpress/Ritzau Scanpix 20.
juli 2019 kl.
20.
40Bemærk: artiklen er mere end 30 dage gammelLæs opDe danske speedwaykørere holdt liv i håbet om metal ved par-VM lørdag aften, da den første af to finaledage blev kørt i russiske Togliatti.
Danskerne ligger inden søndag på fjerdepladsen med 19 point.
Australien fører med 23 point foran Rusland og Polen, der har henholdsvis 22 og 21 point.
Rutinerede Niels-Kristian Iversen hentede blot to point på en aften, hvor han lagde ud med en tyvstart og blev diskvalificeret.
Senere sluttede han sidst i et heat og hentede en andenplads, inden han styrtede og ikke kom til flere starter.
Læs også:Speedwaylandstræner sigter mod dansk succes ved par-VM: 'Vi kan godt vinde guld'Derefter hentede U21-køreren Frederik Jakobsen to andenpladser og fire point.
De øvrige point blev kørt hjem af Leon Madsen, inden der igen skal køres søndag.
Par-VM hedder officielt "Speedway of Nations" og afvikles over to dage, og foruden Danmark var Tyskland, Australien, Polen, Sverige, Storbritannien og værtsnationen Rusland, som også er forsvarende mester, kvalificeret.
Fandt farten i RuslandNiels-Kristian Iversens tyvstart kom i første heat mod Tyskland, som også fik en kører diskvalificeret.
Derfor skulle Leon Madsen og Erik Riss køre mod hinanden, og her hentede danskeren tre point.
Iversen måtte notere sig nul point i det andet danske heat mod Australien, hvor Madsen hentede to point.
Så gjaldt det en dyst mod Polen i danskernes næste start, og her fandt Iversen mere fart med en andenplads efter Bartosz Zmarzlik, mens Leon Madsen hentede et enkelt point på tredjepladsen.
Læs også:Fuld fart frem uden bremser: Leon vil vinde VM i speedwaySå skulle Danmark køre mod russerne, og her mistede Iversen kontrollen over maskinen og styrtede.
Heatet blev afblæst, og endnu et heat uden Iversen var en realitet.
Her hentede Leon Madsen tre point med førstepladsen mod Emil Sayfutdinov og Artem Laguta.
Så blev Frederik Jakobsen bragt i spil i danskernes femte heat mod Sverige, og Jakobsen sikrede en andenplads efter Leon Madsen, og dermed var der fem tiltrængte point til Danmark.
Efter Iversens styrt var Frederik Jakobsen igen til start i Danmarks sidste heat mod Storbritannien.
Briterne leverede deres bedste resultat lørdag, da Craig Cook hentede tre point foran Frederik Jakobsen.
Leon Madsens tredjeplads sørgede for tre danske point og totalen på dagen på 19.
Søndag køres igen 21 heat.
Herefter er førstepladsen i finalen, mens nummer to og tre samlet kører en semifinale.
/ritzau/FacebookTwitterKopier link




https://www.dr.dk/nyheder/udland/flyselskaber-suspenderer-flyvninger-til-kairo

UdlandFlyselskaber suspenderer flyvninger til KairoBritish Airways og Lufthansa har stoppet flyvninger til Kairo.
Begge henviser til sikkerhedsårsager.
Der kommer ikke til at lande nogen fly fra British Airways i Kairos lufthavn de næste dage.
20.
juli 2019 kl.
23.
32Bemærk: artiklen er mere end 30 dage gammelLæs opTo af de helt store flyselskaber - tyske Lufthansa og britiske British Airways - har suspenderet deres flyvninger til Kairo.
Begge angiver en angivelig trussel mod flyenes sikkerhed.
Det skriver erhvervsmediet Financial Times.
Ingen af selskaberne har oplyst, hvad der er i vejen med sikkerheden ved flyvninger til Kairo.
Derfor står det heller ikke klart, om der er en konkret trussel mod selskabernes fly, eller om der er tale om en mere generel trussel.
- Vi efterser konstant vores sikkerhedsforanstaltninger i alle lufthavne rundt om i verden, og vi har suspenderet flyvninger til Kairo i syv dage som forholdsregel, så vi har mere tid til at vurdere situationen, lyder det i en meddelelse fra British Airways.
Terrorangreb mod russisk flyDen britiske regering har længe advaret mod at unødvendige rejser til og fra Sharm el-Sheikh, hvor et russisk passagerfly i 2015 blev sprængt i luften.
Samme advarsel har dog ikke lydt i forhold til flyvninger til og fra Kairo.
224 døde i agrebet, som Islamisk Stat tog skylden for, og som fik Rusland til at indstille alle flyvninger til Egypten i flere år.
Storbritannien stoppede i kølvandet på angrebet alle flyvninger til Sharm el-Sheikh.
En talsmand fra Lufthansa siger til Financial Times, at flyselskabet nu vurderer situationen løbende.
/ritzau/FacebookTwitterKopier linkEmner:Islamisk Stat|Kairo|Storbritannien|British Airways|Flyselskaber




https://www.dr.dk/nyheder/udland/her-indtager-maskerede-iranske-soldater-britisk-skib-det-er-en-provokation-mod-vesten

UdlandHer indtager maskerede iranske soldater britisk skib: ’Det er en provokation mod Vesten’ Ifølge ekspert kan situationen tyde på splittelse i Iran.
Af Mette Richardt20.
juli 2019 kl.
21.
46Bemærk: artiklen er mere end 30 dage gammelLæs opDen iranske revolutionsgarde har i dag offentliggjort en video, der viser, hvordan maskerede iranske soldater i går skaffede sig adgang til det britiske skib Stena Impero.
Bevæbnet med maskinpistoler kan man se soldater rapelle fra en helikopter ned på dækket af skibet, der er omringet af iranske speedbåde.
Beslaglæggelsen af det britiske skib er den seneste optrapning af en særdeles højspændt situation i området ved Hormuzstrædet, der forbinder Den Persiske Golf og Omanbugten.
Det var angiveligt for at gøre gengæld, at Iran beslaglagde skibet.
Sådan lød meldingen i hvert fald i dag fra en talsmand fra Vogternes Råd i Iran.
Briterne belaglagde den 4.
juli et iransk skib ved Gibraltar.
Årsagen var, at de mistænkte, at skibet ville trodse EU-sanktioner ved at fragte olie til Syrien.
Den påstand har Iran flere gange afvist og forlangt, at skibet bliver frigivet.
Markering overfor egen regeringClaus Valling Pedersen, der er lektor i persisk ved Københavns Universitet, vurderer, at den iranske revolutionsgarde med offentliggørelsen af videoen vil sende et signal.
- Det er både en provokation mod egen regering og Vesten.
De viser, at regeringen er koblet fra selve aktionen, og regeringens bestræbelser på at nærme sig en forhandling med Vesten er undermineret.
De gør det klart, at der er en stærkere stemme i Iran, der ikke vil gå ad diplomatisk vej men tage konfrontationen, siger Claus Valling Pedersen.
Den britiske udenrigsminister Jeremy Hunt køber ikke iranernes forklaring om gengældelse og opfordrer Iran til at frigive det britiske skib.
Han understreger, at tilbageholdelsen stiller spørgsmål omkring sikkerheden ved international transport i Hormuzstrædet.
Ejer af Stena Impero siger, at man har ønsket adgang til den 23 mand store besætning i havnebyen Bandar Abbas.
Meldingen er, at alle ombord har det godt.
Læs også:Iran: Beslaglæggelse af britisk skib er gengældSanktioner hårde for Irans økonomiClaus Valling Pedersen siger, at Iran agerer som de gør, på grund af de sanktioner USA har pålagt Iran, og som er hårde for landets økonomi.
- Beslaglæggelsen er en del af en større konflikt, hvor Iran prøver at trappe op i Hormuzstrædet for at sige til EU og USA, at de er parate til at gribe til hårde midler, medmindre der kommer nogle forhandlinger om at få lempet sanktionerne, der er ved at forkrøble Irans økonomi helt og holdent, siger Claus Valling Pedersen.
Sanktionerne fra USA kom efter, at den amerikanske præsident Donald Trump trak sig ud af den internationale atomaftale med Iran fra 2015.
Iran har flere gange kritiseret EU for ikke at stå imod USA's ensidige tilbagetrækning fra aftalen.
Claus Valling Pedersen kalder den seneste beslaglæggelse for meget alvorlig:- Der er en reel fare for, at konflikten bliver optrappet.
Men det er jo set før, og det plejer at være sådan, at man finder nogle diplomatiske løsninger – og det er der også en chance for sker nu.
Men situationen i Den Persiske Golf og Hormuzstrædet er nok mere tilspidset, end den har været nogensinde før.
Vogternes Råd kommenterer sjældent statslige anliggender.
Når det gør, bliver det dog set som en afspejling af Irans øverste leder ayatollah Ali Khameneis synspunkter.
Rådet samarbejder tæt med ayatollahen.
Konflikten i Hormuzstrædet•8.
maj: Irans præsident Hassan Rouhani siger på iransk stats-tv, at landet vil genoptage berigelsen af uran på højt niveau, hvis ikke EU-landene skærmer Iran mod USA's sanktioner.
•10.
maj: USA meddeler, at landet har sendt B52-bombefly til Qatar, ligesom hangarskibet "Abraham Lincoln" er på vej til regionen på grund af en trussel fra Iran.
•13.
maj: Fire tankskibe bliver udsat for sabotage nær havnebyen Fujairah i De Forenede Arabiske Emirater.
To af skibene er saudiske.
Iran anklages for at stå bag sabotagen, men det afviser iranerne•13.
juni: To olietankskibe bliver angrebet med sprængladninger i Omanbugten.
USA anklager Iran for at stå bag, men det afviser landet.
Ingen kom til skade ved angrebene.
•20.
juni: Iran skyder en amerikansk drone ned i Hormuzstrædet.
Iran hævder, at dronen befandt sig over iransk farvand, men det afviser USA.
•4.
juli: Den iranske olietanker "Grace 1" bliver bslaglagt ved Gibraltar med hjælp fra britiske marinesoldater.
Det sker på mistanke om, at skibet er på vej med råolie til Syrien i strid med EU's sanktioner.
Iran afviser, at det er tilfældet og kræver skibet frigivet.
•18.
juli: Donald Trump hævder, at det amerikanske krigsskib "USS Boxer" har nedskudt en iransk drone, efter den kom inden for en kilometer af skibet.
Iran afviser dagen efter, at USA har nedskudt en af landets droner.
•19.
juli: Gibraltar forlænger beslaglæggelsen af "Grace 1" med yderligere 30 dage.
•19.
juli: Iran beslaglægger den svenskejede olietanker "Stena Impero", der er indregistreret i London, Storbritannien.
Ifølge de svenske ejere befandt skibet sig i internationalt farvand på vej gennem Hormuzstrædet.
•20.
juli: En talsmand fra Vogternes Råd i Iran oplyser, at beslaglæggelsen af den svenskejede olietanker skete som gengæld for tilbageholdelsen af "Grace 1" i Gibraltar.
•Kilder: Reuters, AP, AFP, Ritzau/ritzau/FacebookTwitterKopier linkEmner:Abraham Lincoln (politiker)|Donald Trump (politiker)|Iran|Københavns Universitet|Skibstrafik




https://www.dr.dk/sporten/golf/drilsk-nordirsk-golfbane-sender-danskere-tilbage-i-british-open

GolfDrilsk nordirsk golfbane sender danskere tilbage i British OpenLucas Bjerregaard og Thorbjørn Olesen kunne ikke følge op på den gode start ved British Open.
Lucas Bjerregaard ligger på en delt 66.
-plads i fire slag over par.
Foto: EPA/FACUNDO ARRIZABALAGA 20.
juli 2019 kl.
20.
26Bemærk: artiklen er mere end 30 dage gammelLæs opEfter et par gode første dage i årets sidste golfmajor, British Open, kom Lucas Bjerregaard og Thorbjørn Olesen lørdag lidt ned på jorden igen.
De to danskere gik tredje runde i henholdsvis tre og seks slag over par efter et par besværlige runder på den udfordrende Royal Portrush-bane i Nordirland.
Læs også:Bjerregaard byder sig til i toppen ved British OpenDen har de seneste dage voldt flere af sportens største stjerner problemer.
Det lykkedes blandt andre ikke Rory McIlroy, der som nordirer var på hjemmebane, Tiger Woods og Phil Mickelson at klare cuttet fredag.
Lørdagens resultater efterlader Lucas Bjerregaard i et enkelt slag under par, hvilket stadig er et ganske godt resultat banens sværhedsgrad taget i betragtning, på en foreløbig delt 36.
-plads.
Thorbjørn Olesen indtager en delt 66.
-plads i fire slag over par.
Irerer har lagt sig i frontPlaceringerne kan stadig nå at ændre sig lørdag, da det ikke er alle, der har gennemført tredje runde.
Shane Lowry fører British Open.
Ireren er 13 slag under par, men mangler stadig at færdiggøre tredje runde.
Thorbjørn Olesen var første dansker i aktion lørdag.
Efter de første fire huller var han et slag under par, men derfra begyndte det at gå ned ad bakke.
Både femte, syvende og niende hul endte med bogeys.
På 11.
hul blev ondt kun værre efter en tredobbelt bogey, og så havde Olesen noget at indhente.
Det blev dog til en bogey mere på 15.
hul, inden de tre sidste huller blev klaret i par.
Lidt bedre gik det for Lucas Bjerregaard.
Læs også:Bjerregaard slutter stærkt i British Open på svær baneEn birdie på tredje hul blev godt nok fulgt op af en dobbelt bogey, men efter sjette hul var han tilbage i par.
Bogeys på både 7.
, 11.
, 14.
og 15.
hul gav dog lidt malurt i bægeret, inden det blev til en birdie på 17.
hul.
Lucas Bjerregaard er med i British Open for anden gang.
Første gang var i 2011, hvor frederikshavneren ikke klarede cuttet.
Thorbjørn Olesen er med for ottende gang.
Det bedste resultat kom i 2012, hvor det blev til en delt niendeplads.
/ritzau/FacebookTwitterKopier linkEmner:Rory McIlroy (golfspiller)|Tiger Woods (golfspiller)|Golf|Nordirland|Lucas Bjerregaard (golfspiller)




https://www.dr.dk/nyheder/udland/gigantisk-lysshow-amerikanerne-fejrer-maanelandingen

Første stop: MånenSe temaUdlandGigantisk lysshow: Amerikanerne fejrer månelandingenGigantisk lysshow i Washington genskaber opsendelsen af Apollo 11 på 50-årsdagen for månelandingen.
Ved hjælp af et massivt antal projektorer og laserlys er den 167 meter høje obelisk, the Washington Monument blevet omdannet til Apollo 11.
Af Lasse Engelbrecht Jensen20.
juli 2019 kl.
20.
06Bemærk: artiklen er mere end 30 dage gammelLæs op- Far, der kommer røg ud af siden på raketten.
Seksårige Cole holder sin far i hånden, mens han med store øjne stirrer på Apollo 11, der tårner sig op i mørket foran ham.
Hvid røg kommer ganske rigtigt ud af ventiler flere steder på raketten.
Et stort ur med røde tal tæller ned.
Der er fire minutter og tredive sekunder til affyringen.
Cole og hans far, Steve er rejst til Washington fra Kentucky.
Sammen med titusinder andre sidder de fredag aften på græsset i parken, the National Mall, der forbinder Det Hvide Hus, Kongressen og flere af Washingtons store historiske monumenter.
Genskabelen af opsendelsen af Apollo 11 på 50-årsdagen for månelandingen.
 Månelandingen er blevet fejret hele ugen i Washington.
(Foto: Erik S.
Lesser © Scanpix) Det imponerende syn fredag aften i Washington.
(Foto: Erik S.
Lesser © Scanpix)1 / 3Genskabelen af opsendelsen af Apollo 11 på 50-årsdagen for månelandingen.
1 / 3Månelandingen er blevet fejret hele ugen i Washington.
(Foto: Erik S.
Lesser © Scanpix)2 / 3Det imponerende syn fredag aften i Washington.
(Foto: Erik S.
Lesser © Scanpix)3 / 3Ved hjælp af et massivt antal projektorer og laserlys er den 167 meter høje obelisk, the Washington Monument blevet omdannet til Apollo 11.
Nu står den der med Det Hvide Hus på den ene side og Kongressen på den anden.
- For mig repræsenterer Apollo 11 en tid, hvor amerikanerne stadig kunne arbejde sammen om at skabe mirakler, siger Steve.
Det kan vi jo ikke længere.
Læs også:USA hylder månelandingen: Sender 5.
000 raketter i luftenDen fiktive affyring af Apollo 11 er den mest spektakulære del af hovedstadens storstilede markering af den første mand på månen.
Tusinder private borgere har doneret penge til opsendelsen, der er kulminationen på en uges festligheder.
- Nu flyver den, nu flyver den, råber Cole, der i ren spænding holder alt for hårdt fast om sin fars hals.
- Five, four, three, two, one – lift off, lyder det, hvorefter store højtalere sender en heftig hvæsen og rumlen ud gennem menneskemængderne.
Røg og ild lyser kraftigt op, og Apollo 11 løfter sig langsomt fra sin rampe og begynder turen mod månen.
Private har doneret penge, for at showet kunne blive en realitet.
Åh, det er flot, fortsætter Cole, mens han ser løfteraketten skille sig fra den del af fartøjet, hvor astronauterne sidder.
Tusinder af tilskuere rejser sig og bryder ud i jubel.
- Jeg er så fascineret af astronauternes mod, siger Steve.
Tænk frivilligt at sætte sig op i en raket ladet med tusinder liter højeksplosivt brændstof og så flyve mere end 30.
000 kilometer i timen.
I dag ved vi, at præsident Nixon havde en tale parat i tilfælde af, at de omkom derude.
Det er helt vildt, siger han og ryster på hovedet.
Hele showet i Washington bliver gentaget sent lørdag aften amerikansk tid for at markere tidspunktet, da Neil Armstrong satte fødderne på månen.
- Jeg håber at 50-året vil minde folk om, hvad vi kan, når vi står sammen, siger Steve.
Og så går han og sønnen hjem gennem parken i lyset fra den rigtige måne, der er dukket frem bag en sky.
Lørdag aften gentages begivenheden i Washington.
FacebookTwitterKopier linkEmner:Richard Nixon (politiker)|USA|Roskilde Festival|Roskilde




https://www.dr.dk/sporten/cykling/tourdefrance/fransk-furore-foran-moerkoevs-hotel-vi-skal-igennem-en-koedrand-af

Tour de FranceFransk furore foran Mørkøvs hotel: 'Vi skal igennem en kødrand af mennesker'Julian Alaphilippes gule trøje skyller franske bølger af cykelkærlighed ind over Quick-Step-holdet.
Det er en stor oplevelse at køre på hold med en franskmand i gult, fortæller danske Michael Mørkøv.
Foto: REUTERS/Christian Hartmann 20.
juli 2019 kl.
19.
59 | opdateret 20.
juli 2019 kl.
20.
01Bemærk: artiklen er mere end 30 dage gammelLæs opAt køre på hold med manden i den gule trøje i Tour de France er én ting.
At gøre det, når den gule trøje sidder på en fransk folkehelt er noget helt andet.
Det oplever Julian Alaphilippes holdkammerater på Quick-Step i disse dage.
Danske Michael Mørkøv er en af dem, der er havnet midt i en bølge af fransk Tour-eufori.
- Vi er jo lagt fuldstændig ned på vores hoteller.
Der er fyldt med folk, og vi skal ud igennem en kødrand af mennesker hver morgen.
De står uden foran vinduerne, når vi spiser.
- Det er en meget, meget stor oplevelse at være med på et hold med en franskmand, der kører så godt i gult, siger Michael Mørkøv.
Gult giver vingerDet var ventet, at Julian Alaphilippe ville få problemer i bjergene, men den 27-årige franskmand fortsætter med at imponere og blev kun slået af etapevinder Thibaut Pinot på lørdagens Tourmalet-etape.
Mørkøv er overbevist om, at euforien er med til at løfte holdkammeraten til nye højder.
- Det er sandsynligvis den gule trøje, der giver umådelig stærke vinger her i Frankrig.
- Han har ikke før på samme måde kunnet køre op med de bedste på et bjerg som dette.
Måske en gang eller to.
Det er over forventning, det han leverer, siger Michael Mørkøv.
Efter lørdagens etape har Alaphilippe et forspring på 2 minutter og 2 sekunder til Geraint Thomas på andenpladsen.
Franskmanden kører søndag i den gule førertrøje for tiende gang i dette års Tour de France.
/ritzau/FacebookTwitterKopier linkEmner:Geraint Thomas (cykelrytter)|Julian Alaphilippe (cykelrytter)|Quick-Step Team|Frankrig|Cykelsport




https://www.dr.dk/nyheder/indland/laege-og-debattoer-dropper-trusler-om-gabestok-hadbeskederne-er-naermest-forsvundet

IndlandLæge og debattør dropper trusler om gabestok: 'Hadbeskederne er nærmest forsvundet som dug for solen'Læge og debattør Vibeke Manniche vil alligevel ikke offentliggøre navne på personer, der har skrevet hadbeskeder.
Vibeke Manniche, der er læge og debattør, foreslår, at der indføres et netpoliti, som kan uddele bøder til folk, der sender hadske beskeder på nettet.
Af Lars Lindevall20.
juli 2019 kl.
19.
21Bemærk: artiklen er mere end 30 dage gammelLæs op- Når folk bliver truet med offentliggørelse, så sætter det en meget naturlig begrænsning.
Sådan lyder det fra læge og debattør Vibeke Manniche, der i tirsdags truede med at offentliggøre navnene på alle de personer, der har sendt hende hadefulde beskeder.
Medmindre de - senest i dag - sendte hende en undskyldning.
I blogindlægget krævede Vibeke Manniche i første omgang også 150 kroner sammen med undskyldningen for at undlade at offentliggøre navnene.
Det krav droppede hun dog hurtigt igen, fordi hun ikke mente at kunne administrere det.
Pengene skulle være gået til Kvindehjemmet Danner, siger hun.
Læs også:Kendt læge vil stoppe hadbeskeder: 'Sig undskyld, eller jeg offentliggør dit navn'Men lægen har nu droppet sine planer om offentliggøre navnene på de 'haters', der har svinet hende til, skriver hun i et nyt blogindlæg.
Dette bekræfter hun over for DR Nyheder.
- Alt tyder på, at man gerne må offentliggøre navne og beskeder fra 'haters'.
Mit ærinde har dog aldrig været at hænge nogen ud – mit ærinde har været at få skabt en debat.
Den har vi fået, skriver Vibeke Manniche.
Jeg mener, at der skal være en umiddelbar reaktion i form af en bøde, og i værste fald skal navnene offentliggøres i en offentlig gabestok.
Vibeke Manniche, læge og debattørHun siger til DR Nyheder, at hele ideen gik ud på at sætte gang i en diskussion om konsekvenser af nethad.
- Jeg ved ikke, om jeg har skiftet mening.
Nu ligger det ikke til mig at hænge folk ud.
Heller ikke dem, der går ind og kalder mig grimme ting.
Jeg vil bare gerne have, at der er en konsekvens af nethad for dem, der udøver det.
Vibeke Manniche anslår selv, at hun igennem årene har modtaget flere end tusind beskeder med chikanerende indhold.
Vil have indført et netpolitiDerfor foreslår lægen og debattøren, at der indføres et netpoliti, som kan uddele bøder til folk, der sender hadefulde beskeder til andre.
- Jeg mener, at der skal være en umiddelbar reaktion i form af en bøde, og i værste fald skal navnene offentliggøres i en offentlig gabestok.
Det vil have en stor effekt, for tænk hvis ens navn vil komme frem - så kan arbejdsgiveren, konen, moren, datteren og vennerne pludselig se, hvilken skidt karl, man er, siger Vibeke Manniche.
Helt konkret foreslår hun, at der skal være en offentlig instans, som reagerer indenfor 24 timer på hadefulde beskeder.
Der skal være en umiddelbar konsekvens i forhold til gerningmanden med bødeforlæg.
Offentliggørelse af navne skal ske efter fem gange chikane i en "offentlig gabestok".
God opførsel i en periode på f.
eks.
6 måneder får en af listen igen.
Vibeke Manniche fortæller, at hendes trussel om at offentliggøre navnene på dem, der har sendt hende hadbeskeder, har virket efter hensigten.
Vibeke Manniche57 år.
Læge, ph.
d.
Forfatter til både fag- og skønlitteratur.
Medstifter og tidligere forkvinde for 'Kvinder for Frihed', der var aktiv i debatten om kvindeundertrykkelse i muslimske miløer.
- Lige efter, jeg havde skrevet mit indlæg, var der en masse nethad, og jeg har fået flere dødstrusler.
Men nu er hadbeskederne nærmest forsvundet som dug for solen.
Jeg bilder mig ind, at det er gået op for nogle af de her haters, at det kan få konsekvenser.
Vibeke Manniche har anmeldt fire tilfælde af dødstrusler til politiet, fortæller hun.
Læs også:Kendt læge vil stoppe hadbeskeder: 'Sig undskyld, eller jeg offentliggør dit navn'Anmeldt for afpresningIfølge avisen BT er Vibeke Manniche blevet anmeldt til politiet for afpresning for at have truet med at hænge folk ud.
Dette har avisen fået bekræftet af Nordsjællands Politi.
Vibeke Manniche siger til DR Nyheder, at det er "så langt fra virkeligheden, at jeg skulle have forsøgt at afpresse nogen":- Alt det overlader vi til politiet, ingen kommentarer.
Jeg kunne ikke drømme om afpresse nogen, siger Vibeke Manniche.
Hun håber, at hele diskussionen om en 'gabestok' for haters vil sætte fokus på problemet.
- Jeg er glad og stolt over, at netpoliti er blevet noget, vi nu diskuterer.
FacebookTwitterKopier linkEmner:Kriminalitet|Nordsjællands Politi|Politi|Sjælland




https://www.dr.dk/nyheder/viden/teknologi/minut-minut-dr2-landede-paa-maanen






https://www.dr.dk/nyheder/regionale/nordjylland/billedgalleri-besoeg-museet-der-aldrig-har-aabent

NordjyllandBilledgalleri: Besøg museet, der aldrig har åbentAllan Vester Lassen har forvandlet kiosken på sin tankstation til et museum.
Af Rasmus Jungersen20.
juli 2019 kl.
19.
11Bemærk: artiklen er mere end 30 dage gammelLæs opSom mange andre tankpassere på landet blev Allan Vester Lassen nødt til at lukke kiosken på sin tankstation i den lille by Saltum i Nordjylland.
Men han blev træt af at se på de tommer lokaler.
Derfor har han åbnet et museum i den gamle butik.
Men museet har aldrig åbent.
Det har Allan Vester Lassen alt for travlt til.
Men du må gerne kigge forbi og presse næsen op mod ruderne.
Tankstationen er over 50 år gammel.
Kiosken lukkede for syv år siden.
Allan Vester Lassens forældre købte den i 1963, da Allan var et år gammel.
Forældrene solgte senere tankstationen, men for 14 år siden købte Allan den igen.
- Vi har ikke til sinds at flytte herfra nogensinde.
Vi skal bæres herfra, siger han.
 DR Nordjylland)1 / 9I dag driver Allan Vester Lassen stadig tankstationen og vaskehallen bagved.
I vinduerne udstiller han alt lige fra modelbiler til Texaco-skilte.
- Så ser det ikke så russisk ud - ment på den måde, at kiosken ikke bliver lukket til med stålskodder, som man normalt gør på de tankstationer, hvor de lukker kiosken, forklarer Allan Vester Lassen.
 DR Nordjylland)2 / 9Næsten alt i udstillingen relaterer til tankstationer.
De fleste af modelbilerne er enten kranbiler eller tankvogne af mærkerne Corgi, Matchbox og Techno.
Af og til kommer folk forbi og forærer noget til udstillingen.
- De synes, det skal være her os mig, fordi det hører til på en tankstation.
Det er helt fantastisk, siger Allan Vester Lassen.
 DR Nordjylland)3 / 9Allan Vester Lassen med kronjuvelen i udstillingen - hans elskede BMW V8'er fra 1962.
Modellen er en 502 3200 L, som ifølge Allan er yderst sjælden - og nok den eneste af sin slags i Danmark.
 DR Nordjylland)4 / 9BMW'en har altid kørt rundt i Vendsyssel og aldrig været ejet af folk syd for Limfjorden.
Kiksefabrikken Oxford i Hjørring ejede bilen, da den var ny, og brugte den som direktionsbil.
Allan købte bilen første gang i 1982.
Få år efter solgte han den videre - men købte den tilbage igen, fordi han fortrød.
 DR Nordjylland)5 / 9- Jeg har den her forfærdelige interesse, der hedder memorobilia - jeg kan næsten ikke få nok at sådan noget, fortæller Allan Vester Lassen, der i dag er 55 år gammel.
 DR Nordjylland)6 / 9I udstillingen kan man også finde et lille stykke dansk filmhistorie.
Det indrammede stykke rust er faktisk den del fra den originale Chevrolet Bel Air, som Olsen Banden kørte rundt i i filmene 8-13 i rækken.
Stykket blev fjernet ved en reparation i 2016/2017.
 DR Nordjylland)7 / 9I udstillingen findes både en gammel Puch og denne italienske Moto Guzzi Le Mans 850 III motorcykel - med original lakering.
 DR Nordjylland)8 / 9I fremtiden bliver museet måske udvidet, for Allan Vester Lassen finder hele tiden nye ting til sin samling.
Men museet bliver ved med at holde lukket, forsikrer han.
 DR Nordjylland)9 / 9FacebookTwitterKopier linkEmner:Museer|Detailhandel|Jylland




https://www.dr.dk/nyheder/udland/tusinder-kraever-frie-og-retfaerdige-valg-i-moskva

UdlandTusinder kræver frie og retfærdige valg i MoskvaFlere oppositionskandidater er blevet udelukket fra at stille op til valg.
Flere populære oppositionskandidater har ikke fået lov at opstille ved det kommende lokalvalg i Moskva.
20.
juli 2019 kl.
15.
52Bemærk: artiklen er mere end 30 dage gammelLæs opTusindvis af mennesker demonstrerer lørdag i Ruslands hovedstad, Moskva, med krav om frie og retfærdige lokalvalg.
Myndighederne har afvist at lade oppositionskandidater opstille ved lokalvalget i Moskva i september, oplyser den russiske ngo Den Hvide Skranke.
Blandt de kandidater, der ikke har fået lov at blive registreret som kandidat, er allierede af oppositionsleder Aleksej Navalnyj.
Også andre kritikere af Ruslands præsident, Vladimir Putin, har fået afslag på deres ansøgning om at opstille ved valget, siger ngo'en.
Falske underskrifterIfølge det russiske indenrigsministerium deltager omkring 12.
000 mennesker i demonstrationen, skriver det russiske nyhedsbureau Tass.
Flere fremtrædende oppositionspolitikere var blandt demonstranterne, der kræver, at oppositionens kandidater får lov at stille op ved det kommende valg.
Myndighederne har blandt andet henvist til, at nogle af underskrifterne på de vælgererklæringer, der er samlet ind, angiveligt er falske.
/ritzau/AFPFacebookTwitterKopier linkEmner:Vladimir Putin (politiker)|Rusland|Moskva|Valg og folkeafstemninger




https://www.dr.dk/sporten/cykling/tourdefrance/fuglsang-mod-favoritterne-endelig-i-top-10-men-podiedroemmen-svinder

Tour de FranceFuglsang mod favoritterne: Endelig i top-10, men podiedrømmen svinder Jakob Fuglsang kørte sig i top 10 i klassementet, men røg alligevel længere væk fra podiet efter etapen til Col du Tourmalet.
Jakob Fuglsang ligger nummer otte i Tour de France efter 14.
etape.
Af Johan Haarløv20.
juli 2019 kl.
18.
44 | opdateret 20.
juli 2019 kl.
18.
44Bemærk: artiklen er mere end 30 dage gammelLæs opCol du Tourmalet viste sig at blive hård for Jakob Fuglsangs drømme om en plads på podiet i Tour de France.
Den danske Astana-rytter blev sat små to kilometer fra mål på det legendariske bjerg, hvor han endte med at tabe 52 sekunder til etapevinderen, franske Thibaut Pinot.
Pinot krydsede målstregen bare få sekunder foran Julian Alaphilippe i den gule trøje, der bliver ved med at overraske.
Sammen med franskmanden sad Steven Kruijswijk, som indtager tredjepladsen i klassementet.
Tidstabet til favoritterne betyder, at Fuglsang nu har tre minutter og otte sekunder op til Kruijswik og en plads på podiet.
Til gengæld var der andre, der havde en langt værre dag end Fuglsang.
Colombianske Nairo Quintana og Adam Yates kørte sig helt ud af top ti, hvor der til gengæld er blevet plads til Fuglsang på ottendepladsen.
Herunder kan du se, hvor lang tid Fuglsang har op til rytterne, der ligger over ham i klassementet:Fuglsangs tid op til favoritterne1Julian Alaphilippe, Deuceninck-Quick Step - 5 minutter 22 sekunder2Geraint Thomas, Team INEOS - 3 minutter 20 sekunder3Steven Kruijswijk, Team Jumbo-Visma - 3 minutter 8 sekunder4Egan Bernal, Team INEOS - 2 minut 22 sekunder5Emanuel Buchman, Bora - 2 minut 10 sekunder6Thibaut Pinot, Groupama FDJ - 2 minut 10 sekunder7Rigoberto Uran, EF Education First - 58 sekunder8Jakob Fuglsang, Astana 56 timer 16 minutter og 51 sekunder9Alejandro Valverde, Movistar Team + 5 sekunder10Enric Mas, Deuceninck-Quick Step + 16 sekunder11Mikel Landa, Team Movistar + 52 sekunder12Richie Porte, Treck Segafredo + 1 minut 27 sekunder13Warren Barguil, Team Arkea - Samsic +1 minut 55 sekunder14Nairo Quintana, Team Movistar + 1 minut 57 sekunderFacebookTwitterKopier linkEmner:Julian Alaphilippe (cykelrytter)|Nairo Quintana (cykelrytter)|Quick-Step Team|Cykelsport|Frankrig




https://www.dr.dk/nyheder/kultur/film/anmelder-slap-nu-af-loevernes-konge-er-altsaa-ikke-saa-fantastisk-som-de-fleste

Film og serierAnmelder: 'Slap nu af.
Løvernes konge er altså ikke så fantastisk, som de fleste gør den til'Filmanmelder Ida Rud mener, at der er mange andre Disney-film, der fortjener mere opmærksomhed end Løvernes konge-tegnefilmen.
Meget er galt med 'Løvernes konge', hvis man spørger filmanmelder Ida Rud.
(© Disney)Af Ida Rud20.
juli 2019 kl.
18.
00Bemærk: artiklen er mere end 30 dage gammelLæs opLive-action-genindspilningen af Løvernes konge havde premiere i de danske biografer 17.
juli.
Den originale tegnefilm bliver ofte betegnet som en af Disneys bedste - filmskribent Ida Rud er ikke enig.
.
.
Disneys 'Løvernes konge' fra 1994 er en af alle tiders mest elskede tegnefilm.
Det er ofte den, folk fremhæver som deres personlige favorit, og igen og igen figurerer den øverst i lister over bedste håndtegnede film nogensinde.
'Løvernes konge' er ikke en dårlig film, og den er fantastisk flot – men her kommer den upopulære holdning, at den altså også er ret overvurderet.
Lad os begynde med vores "helt", lille Simba.
Ida RudSommeren igennem skriver Ida Rud om de største filmpremierer og nye film herhjemme.
Ida Rud er uddannet journalist, tilrettelægger på 'Troldspejlet' og skriver om film hos blandt andet Filmmagasinet Ekko og Berlingske.
Han er irriterende og mega forkælet, og så føler han sig enormt berettiget, fordi han engang skal være konge efter sin far, så derfor kan han kommandere med alle de andre dyr?
Det er vel ikke ligefrem det, Mufasa prøver at lære ham, da han fortæller ham om balancen på savannen.
Sådan en møgunge!
Han blærer sig overfor sin onkel Scar og fryder sig over, at han skal bestemme over ham engang.
Sådan en møgunge!
Det er jo lige før, man holder med Scar.
Da Simba har lokket sin veninde Nala med på elefantkirkegården – selv om det er omtrent den eneste regel, han har – så får han ikke engang særligt meget skældud af Mufasa efterfølgende.
Tværtimod bliver der gjort lidt sjov med hyænerne.
Læs også:Disney går amok med nye udgaver af gamle film - men intet slår disse 10 klassikereOg så er der det med de grinende ådselædere – hvorfor skal de være skurke?
Hvis der skal være plads til alle dyrene, både dem, der spiser græs, og dem, der guffer løs på græsæderne, hvorfor har hyænerne så ikke plads i den pyramide?
Selvfølgelig prøver filmen at sige, at de grovæder og derfor forskubber balancen, men det virker urealistisk.
Man burde have nøjes med den farlige Scar som skurken.
I øvrigt har filmen givet hyæner et totalt dårligt ry – de er en truet dyreart.
Efter sigende var der en hyæne-forsker, der sagsøgte Disney på grund af 'Løvernes konge', fordi filmen indirekte var med til at skabe endnu sværere vilkår for dyrene.
De er tilmed ofre for løver, der stjæler deres nedlagte bytte.
Med andre ord burde Disney lave 'Hyænernes konge' (eller dronning) for at råde lidt bod på den skade, de har forvoldt.
Musikken er undervældendeNoget af det, 'Løvernes konge' bliver rost for, er sangene og musikken.
Men bortset fra den fejende flotte 'En verden af liv', der åbner filmen, så er de altså ret irriterende.
'Jeg bli’r meget snart majestæt' sunget af en totalt selvoptaget og arrogant lille løveprins.
Nå ja, den handler jo faktisk om, at han håber, at han snart bliver konge.
Tillykke, du er indirekte skyld i, at din far dør for fødderne af hundredevis af gnuer, så du fik, hvad du ønskede.
Skal vi kalde det karma?
'Hakuna Matata' er irriterende på niveau med 'In the jungle'/'Vimmersvej', som for at gøre ondt værre også lige bliver sunget i filmen.
Ida Rud er ikke imponeret over karakteren Simba.
(© Disney)'Føl hvordan dit liv bliver fyldt' er sunget kvalmendende henført og nærmest stønnende, men ellers er sangen okay.
Det værste er den danske titel, men det kan man heldigvis vælge at ignorere og kalde den originaltitlen 'Can You Feel the Love Tonight'.
'Gør jer klar' skal næsten også nævnes, selv om den dårligt nok er en sang, men nærmere en slags spoken word til musik.
Alt i alt er det ikke imponerende, Elton John eller ej.
Hovedpersonen udvikler sig ikkeOg for at vende tilbage til Simba.
Suk.
Hans onkel giver ham skylden for Mufasas død – det er jo ikke helt skudt ved siden af, selv om Scar selvfølgelig tog hånd om den sag i sidste ende – og så løber han væk og gemmer sig i et grønt nirvana, hvor Timon og Pumba tager sig af ham.
Læs også:Disney går amok med nye udgaver af gamle film - men intet slår disse 10 klassikereI alle de år, han er der, lærer han stort set ingenting udover at spise insekter og have det grineren.
Det er først, da Nala kommer, at han overvejer at tage tilbage, faktisk skænker sin mor og sin flok en tanke.
Men det er jo ikke ligefrem fordi, han er blevet de smås beskyttere og har indset, at han er blevet gjort uret som barn.
Han bliver bare mindet om, at han gerne vil være konge.
Man bør hylde andre Disney-filmDet er ikke unormalt, at helten er usympatisk, men så udvikler sig og bliver et godt menneske – det gælder for eksempel Udyret fra 'Skønheden og Udyret' og Kuzco fra 'Kejserens nye flip', men den udvikling gennemgår Simba ikke.
For at det ikke skal lyde for bistert alt sammen, så skal 'Løvernes konge' slutteligt hyldes for Mufasas dødsscene, selv om det er en trist ting at fremhæve.
Men det hele er så rørende og voldsomt og dybt tragisk, hvordan han desperat og modigt kæmper for at redde sin lille søn, bare for at blive forrådt af sin lede bror.
Av mit hjerte.
Men derfor bør man alligevel begynde at hylde nogle af de andre – og bedre – Disney-film.
Især nogle af de mere oversete som førnævnte 'Kejserens nye flip', der er en af de sjoveste, Disney nogensinde har lavet, foruden den rørende film om venskab 'Mads og Mikkel' og de to film om de dygtige mus 'Bernard og Bianca'.
FacebookTwitterKopier linkEmner:Elton John (musiker)|Dyr




https://www.dr.dk/sporten/cykling/tourdefrance/fuglsang-doede-til-sidst-men-er-tilfreds-med-klatretur-i-klassementet

Tour de FranceFuglsang 'døde til sidst', men er tilfreds med klatretur i klassementetJakob Fuglsang tabte tid til feltets førende, men hoppede samtidig ind i top-10.
Jakob Fuglsang var fint tilfreds med lørdagens 14.
Tour-etape.
Foto: Claus Bonnerup/Ritzau Scanpix Af Emil Halkier20.
juli 2019 kl.
19.
06 | opdateret 20.
juli 2019 kl.
19.
47Bemærk: artiklen er mere end 30 dage gammelLæs opDet er svært at holde Col du Tourmalet, det ikoniske franske bjerg, og klassementsforskydninger ude af samme sætning.
Og lørdagens 14.
etape ved Tour de France blev ingen undtagelse.
Med sine 19 kilometer og gennemsnitlige stigningsprocent på 7,4 fulgtes asfalt og rytternes puls i samme stejle retning til målstregen efter de 117,5 kilometer.
En etape, hvor danske Jakob Fuglsang tog tid på flere klassementsfolk, bed sig fast oppe foran på størstedelen af bjerget, men samtidig også måtte slippe, da feltets stærkeste stænger foldede sig ud.
- Det var alt i alt en god dag og et skridt i den rigtige retning.
Selvfølgelig kunne det have været fedt at tage et større skridt og sidde med til allersidst, men jeg døde lidt på de hårde accelerationer på de sidste to kilometer.
Der begyndte at blive lidt luftmangel deroppe i 1700-1800 meters højde, fortalte Jakob Fuglsang.
Ramte en 'mellemdag'Det lykkedes som sagt Fuglsang at tage tid på flere af konkurrenterne heriblandt Enric Mas.
Det gjorde danskeren lidt klogere på, hvordan formen blandt klassementets forreste er.
Der er gode dage, der er dårlige dage, og der er mellemdage, og så må vi håbe, at det her var en af mellemdagene for mit vedkommende.
Jakob Fuglsang, cykelrytter- Jeg fik set, at jeg er bedre end nogen af dem (favoritterne, red.
), men ikke helt ligeså god som nogle af de andre.
I hvert fald ikke i dag (lørdag, red.
).
Geraint Thomas satte også tid til i dag og for et par dage siden, var han overlegen, sagde Fuglsang.
- Så der er gode dage, der er dårlige dage, og der er mellemdage, og så må vi håbe, at det her var en af mellemdagene for mit vedkommende, lød det.
Det kunne være meget værreFeltets førende, franske Julian Alaphilippe, måtte slippe landsmanden og etapevinder Thibaut Pinot kort før målstregen, men forsvarede sin gule trøje.
En fransk kraftpræstation, der egentlig ikke overraskede Jakob Fuglsang.
Klassementet efter 15.
etape af Tour de FranceJulian AlaphilippeGeraint Thomas +1'35''Steven Kruijswijk +1'47''Thibaut Pinot +1'50''Egan Bernal +2'02''Emanuel Buchmann +2'14''Mikel Landa Meana +4'54''Alejandro Valverde +5'00''Jakob Fuglsang +5'27''Rigoberto Uran +5'33''- Han plejer at køre godt, når det er to stigninger som i dag, også selvom der bliver kørt til.
Det plejer at være mængden af dage, hvor der bliver kørt til, der dræber ham.
Men han fighter godt, og den gule trøje giver måske vinger.
Så det kan være, at det lige er dét, der giver ham lidt ekstra, sagde Tour-danskeren, som efter 14.
etape ligger nummer otte i klassementet - 5 minutter og 22 sekunder efter Alaphilippe.
- Det kunne selvfølgelig være bedre, det kan det næsten altid, med mindre man vinder, men det kunne også være meget værre.
Jeg klatrede op i klassementet, og det er jo ligesom i første omgang målet, fortalte en positiv Fuglsang.
- Jeg tror stadigvæk på, at det går den rigtige vej.
FacebookTwitterKopier linkEmner:Geraint Thomas (cykelrytter)|Jakob Fuglsang (cykelrytter)|Julian Alaphilippe (cykelrytter)|Cykelsport|Frankrig




https://www.dr.dk/sporten/cykling/tourdefrance/etapen-paa-1-minut-fuglsang-taber-tid-i-fransk-fest-paa-tourmalet

Tour de FranceETAPEN PÅ 1 MINUT Fuglsang taber tid i fransk fest på TourmaletJakob Fuglsang blev sat af favoritgruppen med få kilometer til mål på Col du Tourmalet.
Etapen blev vundet af Thibaut Pinot.
20.
juli 2019 kl.
16.
16 | opdateret 20.
juli 2019 kl.
17.
46Bemærk: artiklen er mere end 30 dage gammelLæs opIngen kunne røre franskmanden Thibaut Pinot (FDJ), da de største favoritter lørdag kæmpede om sejren på 14.
etape i Tour de France med mål på toppen af Col du Tourmalet.
Det danske klassementshåb, Jakob Fuglsang (Astana), blev sat af frontgruppen med knap to kilometer til mål og tabte tid i klassementet.
Klassementet efter 15.
etape af Tour de FranceJulian AlaphilippeGeraint Thomas +1'35''Steven Kruijswijk +1'47''Thibaut Pinot +1'50''Egan Bernal +2'02''Emanuel Buchmann +2'14''Mikel Landa Meana +4'54''Alejandro Valverde +5'00''Jakob Fuglsang +5'27''Rigoberto Uran +5'33''Efter lørdagens etape er han 5 minutter og 22 sekunder fra førstepladsen.
Danskeren har 3 minutter og 8 sekunder op til podiet.
Til gengæld betød Fuglsangs præstation, at han rykkede op på ottendepladsen i det samlede klassement.
Den gule førertrøje sidder fortsat på Quick-Steps Julian Alaphilippe, som sad med blandt de forreste til det sidste.
Alaphilippe blev toer på lørdagens etape, mens Steven Kruijswijk (Jumbo-Visma) blev treer.
Samme plads indtager hollænderen i det samlede klassement.
Flere af de øvrige favoritter tabte også tid.
Mest opsigtsvækkende var det, at sidste års vinder, Geraint Thomas (Ineos), måtte slippe favoritgruppen mod slutningen og trillede i mål 36 sekunder efter Pinot.
Et udbrud kom afstedForud for målet på Tourmalet skulle rytterne have kørt 117,5 kilometer.
Men på grund af demonstranter på de første kilometer blev den neutrale start udvidet, og den i forvejen korte etape blev reelt en anelse kortere.
Det tog dog ikke angrebslysten fra italienske Vincenzo Nibali (Bahrain Merida).
Grand tour-veteranen, der indtil videre har haft en skuffende rundtur i det franske, fik hurtigt følgeskab af flere prominente navne.
BLÅ BOG Thibaut PinotFødt: 29.
maj 1990 (29 år).
Nationalitet: Fransk.
Hold: Groupama-FDJ.
Udvalgte meritter:- Tre etapesejre i Tour de France (2012, 2015 og 2019).
- To etapesejre i Vuelta a España (2018).
- Etapesejr i Giro d'Italia (2017).
- Vinder af Lombardiet Rundt (2018).
- To etapesejre i Romandiet Rundt (2015 og 2016).
- Etapesejr i Critérium du Dauphiné (2016).
- Etapesejr i Schweiz Rundt (2015).
Kilde: procyclingstats.
com.
Peter Sagan (Bora), Tim Wellens (Lotto Soudal) og Luis León Sánchez (Astana) var blandt de 17 ryttere i udbruddet, men de blev holdt i kort snor af et felt anført af Quick-Step, FDJ, Ineos og Movistar.
En efter en faldt udbryderne fra, og på toppen af lørdagens næstsidste stigning, Col du Soulor, bestod frontgruppen blot af Nibali, Wellens og Élie Gesbert (Arkea-Samsic).
Samme bjerg sled også på feltet, hvor det franske håb Romain Bardet (AG2R) var blandt de tidlige ofre for de stejle stigningsprocenter.
Kamp mellem favoritterneEn håndfuld af de efterladte udbrydere brugte den efterfølgende nedkørsel til at finde tilbage til frontgruppen, men de fleste af dem blev hurtigt opslugt af feltet.
Ved foden af Tourmalet var Romain Sicard (Direct Energie) alene i spidsen, men heller ikke franskmanden kunne holde det jagtende felt bag sig.
Tourmalet blev derfor en kamp mellem favoritterne.
Nairo Quintana blev tidligt sat på Movistars egen forcering, og lidt senere var det Richie Portes (Trek) tur til at se bagenden af frontgruppen.
Med 1,7 kilometer til mål slap Fuglsang, og kort efter blev det Geraint Thomas' tur.
Alaphilippe imponerede endnu en gang, men den alsidige rytter kunne ikke følge Pinot i spurten.
/ritzau/FacebookTwitterKopier linkEmner:Bora-Hansgrohe|Geraint Thomas (cykelrytter)|Julian Alaphilippe (cykelrytter)|Arkea-Samsic|Cykelsport




https://www.dr.dk/nyheder/udland/mindst-12-draebt-i-eksplosion-pa-kinesisk-gasanlaeg

UdlandMindst 12 dræbt i eksplosion på kinesisk gasanlægHundredvis af redningsarbejdere leder efter tre savnede mennesker.
12 er dræbt og 13 alvorligt kvæstet.
Døre og vinduer blev blæst op til tre kilometer fra eksplosionen.
20.
juli 2019 kl.
15.
23Bemærk: artiklen er mere end 30 dage gammelLæs op12 mennesker har mistet livet i en kraftig eksplosion på et gasanlæg i det centrale Kina.
Det skriver statslige kinesiske medier lørdag.
Tre personer er savnet.
13 mennesker er alvorligt såret, mens flere andre er kommet lettere til skade ved eksplosionen.
Den skete tidligt fredag aften lokal tid, skriver det kinesiske nyhedsbureau Xinhua.
Den kraftige eksplosion blæste døre og vinduer ud af bygninger i en radius på tre kilometer fra gasanlægget, der ligger i byen Sanmenxia i Henan-provinsen.
Eksplosionen skete i et luftanlæg, ikke i gastankene på området, rapporterer den statslige tv-station CCTV.
Luftfoto af gasanlægget, hvor eksplosionen fandt sted.
 Luftfoto af de beskadigede bygninger på gasanlægget.
 En beboer peger på gasanlægget fra sin lejlighed, der fik blæst vinduerne ind.
 En elmast har smadret en bil som resultat af eksplosionen.
1 / 4Luftfoto af gasanlægget, hvor eksplosionen fandt sted.
1 / 4Luftfoto af de beskadigede bygninger på gasanlægget.
2 / 4En beboer peger på gasanlægget fra sin lejlighed, der fik blæst vinduerne ind.
3 / 4En elmast har smadret en bil som resultat af eksplosionen.
4 / 4Flere dødelige hændelserAl produktion på stedet er indstillet.
Over 270 redningsarbejdere befinder sig ved gasanlægget, hvor de leder efter de savnede personer, oplyser myndigheder.
I videoer, der er lagt ud på sociale medier, ser man tykke søjler af sort røg stige op fra området.
En anden video viser redningsmandskab hjælpe en såret mand, der er smurt ind i blod, ud af en varevogn.
Dødelige ulykker som denne forekommer jævnligt i den kinesiske industri.
I marts kostede en eksplosion på et kemisk anlæg i den østlige Jiangsu-provins 78 mennesker livet.
Hundredvis af andre blev såret.
/ritzau/AFPFacebookTwitterKopier linkEmner:Ulykker|Redningsvirksomhed|Kina




https://www.dr.dk/sporten/oevrig/fra-foersteplads-til-diskvalifikation-rindom-faar-skidt-vm-dag

Øvrig sportFra førsteplads til diskvalifikation: Rindom får skidt VM-dagTyvstart og manglende vind ødelagde Anne-Marie Rindoms VM-dag i Laser Radial.
Anne-Marie Rindom havde ikke den bedste lørdag ved VM i Japan.
Af Kasper Heide Lund20.
juli 2019 kl.
13.
29Bemærk: artiklen er mere end 30 dage gammelLæs opVM i Laser Radial i Japan fik en perfekt start for danske Anne-Marie Rindom i går.
På fredagens eneste sejlads var hun bedst af alle og kaprede førstepladsen.
Derfor var der lagt op til, at hun i dag skulle følge op på det ved dagens tre planlagte sejladser.
Det endte dog med at blive en katastrofedag for danskeren.
For selvom hun kom i mål som nummer fem, blev Rindom efterfølgende diskvalificeret sammen med en række andre både for at tyvstarte i første sejlads.
Manglende vind gjorde samtidig, at det også i dag kun kunne blive til en enkelt sejlads ved verdensmesterskaberne i Japan.
Dagens diskvalifikation betyder, at Anne-Marie Rindom ryger langt ned i den samlede stilling, hvor hun ligger nummer 59 efter to sejladser.
Skaden er dog ikke større end, at sejlerne efter fire sejladser må trække det dårligste resultat fra.
Så når jollerne i morgen igen er i vandet – forhåbentlig med masser af vind i sejlene - gælder det om at holde snuden på den rigtige side af linjen, når starten går, så lørdagens resultat bliver en enlig svale.
Den anden danske sejler ved VM, Anna Munch, ligger lidt bedre placeret end sin landsmand.
Hun indtager en samlet 33.
plads efter lørdagens sejlads.
VM i Laser Radial afholdes i Sakaiminato-City i Japan fra 18.
-24.
juli.
FacebookTwitterKopier linkEmner:Anne-Marie Rindom (sejler)|Japan|Sejlsport




https://www.dr.dk/musik/festival/18-aarige-sille-smider-troejen-til-koncert-med-veninderne-jeg-oever-mig-i-elske-mig

Festival18-årige Sille smider trøjen til koncert med veninderne: 'Jeg øver mig i at elske mig selv' Følg en festlig dag for fem veninder, der tager til Grøn Koncert for første gang.
Af Rikke Bjerge og Foto: Betina Garcia20.
juli 2019 kl.
14.
55Bemærk: artiklen er mere end 30 dage gammelLæs op- Fuck, hvor smager det grimt.
Og jeg kan ellers godt lide syltede agurker, siger 18-årige Sille Kristensen, som netop har bundet et shot med væsken fra et glas med de syltede agurker.
Grøn Koncert 2019De spiller på Grøn Koncert i år: Anne Sanne Lis, Alphabeat, Kesi, Carpark North, Scarlet Pleasure, Kato feat.
Brandon Beal, Dizzy Mizz Lizzy og Saveus.
Besøger otte danske byer: Amager, Kolding, Aarhus, Aalborg, Esbjerg, Odense, Næstved og Valby.
Finder sted i uge 29 og 30.
Legen er en del af et hjemmelavet drukspil, der skal sætte gang i forfesten før torsdagens Grøn Koncert i Kolding.
Klokken er endnu ikke 11, men de fem veninder er allerede i fuld gang med ølbong, vodka, shots og vin hjemme hos de 19-årige tvillinger, Tea og Anna Rungborg, i Vejle.
Missionen er klar.
Der skal promiller i blodet hurtigst muligt, da bussen allerede kører klokken 12 fra Vejle til Grøn Koncert i Kolding.
- Det gælder om at lægge en god bund, så det holder rimelig længe derinde.
Ellers bliver det alt for dyrt, forklarer 18-årige Signe Thorup og gør klar til sin tur med ølbongen.
'Hvem er Dizzy Mizz Lizzy?
'De fem piger mødtes for tre år siden på en efterskole og har holdt sammen lige siden, selvom de bor forskellige steder i landet.
17-årige Veronica Hansen bor på Fyn, Signe Thorup på 18 er fra Ikast, og Sille Kristensen på 18 år er kørt fra Holstebro i sin brugte bil, som hun lige har købt for sin opsparing.
De skal alle fem sove i Vejle hos Tea og Anna efter koncerten.
Koncertbilletterne blev købt for flere måneder siden.
Ingen af dem har været til Grøn Koncert før, og de glæder sig til at drikke og hygge.
- Det er egentlig bare en undskyldning for at se hinanden igen, siger Tea.
Og så skal de selvfølgelig også høre musik.
Især glæder de sig til Scarlet Pleasure og kan alle teksterne udenad.
Lyt til '24/7' med Scarlet Pleasure her:Scarlet Pleasure - 24/7- De der Dizzy Mizz Lizzy kommer også, siger Sille.
- Hvem er det?
, lyder det fra de fire andre.
- Altså, jeg har hørt om dem, men jeg ved ikke, hvad de spiller, svarer Sille.
I fotoreportagen herunder kan du følge venindernes dag på Grøn Koncert i Kolding.
Klokken er 10.
30, og de tre veninder, 18-årige Signe (hvid T-shirt), Veronica på 17 (til højre) og Sille er netop ankommet til lejligheden i Vejle, hvor tvillingerne Tea og Anna (til venstre) bor med deres mor.
De mødte hinanden på efterskolen for tre år siden og forenes torsdag for at tage sammen til Grøn Koncert i Kolding.
De ses kun få gange om året, men skriver sammen på Messenger dagligt og har glædet sig til denne dag i flere måneder.
1 / 12Sille kigger sig koncentreret i spejlet, mens hun overvejer, hvilken eyeliner hun skal have på.
Det ender med sort eyeliner og blå mascara.
- Processen med at gøre sig klar kan jeg rigtig godt lide.
Det er så hyggeligt, når vi snakker og hører musik.
Men I skal lige minde mig om at drikke, for jeg glemmer det, når jeg lægger makeup, siger Sille.
2 / 12- Åh, fuck det ryger jo bare ned.
Det her er et lortespil, siger Veronica, som foretrækker drinks og Mokai.
Men nu er hun landet på en ølbong, og med sådan en tager det ikke mange sekunder, før dåseøllen er tømt.
Bagefter er det Signes (billedet) og Teas tur.
-Ej, den er fucking kold, siger de.
Men ned skal det.
Ingen af de fem veninder kunne finde på at tage ædru afsted.
De ville blive trætte og ville ikke have lyst til at danse.
3 / 12- Åh jeg glæder mig til at lukke mine øjne i bussen, siger Veronica, som stadig har det lidt dårligt efter ølbongen i lejligheden.
- Åh, my fucking God, jeg glæder mig til Saveus, udbryder hun lige efter og ser ud, som om hun har det godt igen.
Pludselig er der krise.
Sille (til venstre) har mistet sin jakke på vej til stationen, så tvillingerne Tea og Anna skynder sig at ringe efter deres mor, som skal ud at lede efter den.
4 / 12Pigerne er ankommet til Grøn Koncert i Kolding, og Sille hiver en cheeseburger op fra tasken, som de købte i morges, men aldrig nåede at spise.
Ingen af dem har fået mad siden i morges, så cheeseburgeren smager himmelsk.
5 / 12Det danske band Scarlet Pleasure kommer på scenen, og de fem veninder står langt fremme under koncerten.
Især numrene '24/7' og 'Unreliable' er favoritterne.
- Men vi kan lide alle deres sange og kan alle teksterne, siger Sille.
- Og så er ham, der spiller bas, ret lækker, siger Anna.
6 / 12Solen er kommet frem, og Sille tager trøjen af og sidder i sin blonde-bh.
- Det er ikke, fordi jeg ligner en fotomodel, men jeg er lidt ligeglad.
Eller jeg prøver at være det.
Det er vigtigt at holde af sig selv og ikke føle, at man skal dække sig til, hvis man ikke er tynd, siger hun og håber at kunne vise et eksempel til andre piger.
- Det er synd, at vi synes, vi skal ligne tynde modeller for at få det godt med os selv.
Jeg tænker, at hvis jeg kan vise et eksempel, kan det jo inspirere andre.
Jeg øver mig i at elske mig selv.
7 / 12Sille trækker ned i buksekanten og viser sin hjemmelavede tatovering.
Det er en såkaldt 'stick and poke tattoo', hun har lavet med synål og blæk fra en kuglepen.
Hun har haft den i to år nu.
Der står 'self love club' på.
- Jeg har fået den, fordi det er en øvelse i at elske mig selv.
Det er noget, jeg prøver på, og tatoveringen minder mig om det, fortæller hun.
8 / 12- Grøn Koncert er jo vildt fed.
Det er dejligt, man kan holde en pause, siger Sille, der ligger på det medbragte tæppe og slapper af med veninderne omkring sig.
Anna hælder et par tåre øl i hendes mund.
- Der er en hyggelig stemning, og jeg synes, det er bedre end forventet, siger Tea, og de andre giver hende ret.
Dog er udvalget af fyre 'so-so', lyder dommen fra pigerne, der alle er singler.
9 / 12Klokken er 18, og Signe tager en lille pause, hvor hun står og hænger op ad et hegn.
- Signe har drukket lidt for meget øl, siger Anna, som går over og fylder en flaske med frisk vand til hende.
Imens danser de andre til Anne, Sanne og Lis.
De kender nogle af deres sange, fordi deres mødre hører dem.
10 / 12Signe har drukket en masse vand og har fået ny energi.
Men nu begynder Veronica (til venstre) at kunne mærke de mange timers koncert.
- Jeg har det ok, men jeg er ved at blive lidt træt, siger hun.
Tvillingerne Anna og Tea taler om, at de måske vil i byen efter Grøn Koncert, når de kommer til Vejle.
De går altid i byen sammen.
- Det er rart at vide, at vi altid passer på hinanden, siger Anna.
11 / 12Dizzy Mizz Lizzy er i gang med at lukke Grøn Koncert.
Pigerne kender ikke bandet og vælger at ligge på et tæppe og gøre status over koncerten, der startede for otte timer siden.
- Det har været en fucking god dag.
Meget bedre, end jeg havde håbet på, siger Tea.
- Der er både plads til folk, der går fuldstændig amok og os andre, der bare hygger helt vildt, lyder det fra Sille.
De fem veninder tænker allerede på at vende tilbage til næste år.
Men først skal de lige finde bussen tilbage til Vejle og videre i byen.
12 / 12FacebookTwitterKopier linkEmner:Dizzy Mizz Lizzy|Kolding|Vejle|Pop og rock|Jylland




https://www.dr.dk/nyheder/udland/iran-beslaglaeggelse-af-britisk-skib-er-gengaeld

UdlandIran: Beslaglæggelse af britisk skib er gengældRevolutionsgarden og den iranske regering er splittet om krise med USA, mener ekspert.
Det britiske skib Stena Impero er beslaglagt af Iran.
(Foto: JAN VERHOOG / MARINETRAFFIC.
COM © Scanpix)Af Josefine Hummelmose20.
juli 2019 kl.
15.
32Bemærk: artiklen er mere end 30 dage gammelLæs opVogternes Råd i Iran siger i dag, at beslaglæggelsen af det britisk skib Stena Impero i Hormuzstrædet i går er en reaktion på Storbritanniens rolle i at beslaglægge en iransk olietanker to uger tidligere.
Hvorfor er Hormuzstrædet så vigtigt?
• Strædet ligger mellem Oman og Iran og er forbindelsen mellem flere af landene ved Golfen: Irak, Kuwait, Saudi-Arabien, Bahrain, Qatar og Forenede Arabiske Emirater.
• Det er den eneste adgang for eksporteret råolie fra den Persiske Golf, og en tredjedel af verdens olie, der bliver transporteret via skibe, passerer igennem her.
• Hvis strædet lukkes, kan det få store konsekvenser for verdensøkonomien.
Alene ved nyheden om eksplosionerne hoppede oliepriserne fire procent.
Iran har tidligere truet med at blokere strædet.
Talsmanden for rådet, Abbas Ali Kadkhodaei, er citeret i det iranske nyhedsbureau Fars for at sige, at "reglen om gensidig handling er kendt i international ret", og at Irans handlinger mod at "konfrontere den ulovlige økonomiske krig og beslaglæggelse af olietankskibe er et eksempel på denne regel og er baseret på internationale rettigheder".
Det skriver AP.
Rådet kommenterer sjældent statslige spørgsmål, men når det gør, ses det som en afspejling af den øverste leder Ayatollah Ali Khameneis synspunkter.
Modstridende udmeldingerTidligere lød begrundelsen ifølge det Irans nyhedsburea IRNA dog, at beslaglæggelsen af det britiske olietankskib var på grund af en kollision med en iransk fiskerbåd.
Det britiske tankskib havde ifølge den udmelding forårsaget skade på fiskerbåden, men reagerede ikke på opkald fra mindre fartøjer.
Fiskerbåden informerede Irans havne, hvorefter den iranske Revolutionsgarde beslaglagde skibet.
Derudover blev et liberisk skib, der ejes af et Glasgow-baseret firma, også beslaglagt kortvarigt, men fik lov til at sejle videre, efter det var blevet undersøgt af bevæbnede vagter, skriver BBC.
Irans Revolutionsgarde Revolutionsgarden er Irans mest magtfulde enhed inden for landets sikkerhedsstyrker.
Den blev oprettet i 1979 for at beskytte præstestyret efter revolutionen, der resulterede i oprettelsen af en islamisk republik i Iran.
Revolutionsgarden har kontrol med store dele af Irans økonomi og har en ikke ubetydelig indflydelse på landets politiske system.
Revolutionsgarden har sin egen hær, flåde og luftvåben.
Revolutionsgarden refererer direkte til Irans øverste leder, ayatollah Ali Khamenei, og ikke til landets militære ledelse.
Ekspert: Kan tyde på splittelse i IranIfølge Claus Valling Pedersen, lektor i persisk ved Københavns Universitet, kan det tyde på, at den iranske regering og Revolutionsgarden har forskellige interesser.
Når Vogternes Råd kommer med den her udmelding, er det nemlig uden om regeringen, siger han:- Der er faktisk to aktører i Iran nu.
Der er regeringen, der gerne vil forhandle videre med Vesten om lempelse af sanktioner og atomaftalen.
Og så er der Revolutionsgarden, der blæser på, hvad regeringen vil og i stedet gør, hvad den vil.
Så der er ikke nødvendigvis overensstemmelse mellem de to.
USA har pålagt Iran sanktioner, som går hårdt ud over landets økonomi.
Det kan være derfor, Iran viser muskler, siger Claus Valling Pedersen.
- Beslaglæggelsen er en del af en større konflikt, hvor Iran prøver at trappe op i Hormuzstrædet for at sige til EU og USA, at de er parate til at gribe til hårde midler, medmindre der kommer nogle forhandlinger om at få lempet sanktionerne, der er ved at forkrøble Irans økonomi helt og holdent.
Sanktionerne fra USA kom efter, at den amerikanske præsident Donald Trump trak sig ud af den internationale atomaftale med Iran fra 2015.
Iran har flere gange kritiseret EU for ikke at stå imod USA's ensidige tilbagetrækning fra aftalen.
Seneste optrapning i konfliktBeslaglæggelsen af det britiske skib Stena Impero er den seneste optrapning af en særdeles højspændt situation i området ved Hormuzstrædet, der forbinder Den Persiske Golf og Omanbugten.
Olietankeren Stena Imperos kurs gennem Hormuzstrædet.
Torsdag i sidste uge oplyste den britiske regering, at tre krigsskibe, som menes at være fra Iran, har forsøgt at standse et britisk olietankskib i at sejle gennem Hormuzstrædet.
Dette skete efter, at et iransk tankskib med råolie blev tilbageholdt af britiske flådefartøjer ud for Gibraltar.
Det blev begrundet med, at tankskibet i strid med EU's sanktioner skulle aflevere sin last i Syrien.
Torsdag meddelte USA, at man havde skudt en iransk drone ned i området.
Det er fredag dog blevet afvist af Iran.
Claus Valling Pedersen kalder den seneste beslaglæggelse for meget alvorlig:- Der er en reel fare for at konflikten bliver optrappet.
Men det er jo set før, og det plejer at være sådan, at man finder nogle diplomatiske løsninger – og det er der også en chance for sker nu.
Men situationen i Den Persiske Golf og Hormuzstrædet er nok mere tilspidset, end den har været nogensinde før.
FacebookTwitterKopier linkEmner:Donald Trump (politiker)|Iran|EU|Storbritannien|Rederier




https://www.dr.dk/nyheder/viden/teknologi/maaneraketten-saturn-v-slog-alle-rekorder-og-er-stadig-den-stoerste

Første stop: MånenSe temaTeknologiMåneraketten Saturn V slog alle rekorder - og er stadig den størsteSaturn V har været raketternes konge siden 1967.
Af Søren Bjørn-Hansen20.
juli 2019 kl.
15.
05Bemærk: artiklen er mere end 30 dage gammelLæs opDen 16.
juli 1969 sidder de tre amerikanske astronauter Neil Armstrong, Buzz Aldrin og Michael Collins i toppen af den 110 meter høje Saturn V-raket.
Den kraftigste maskine nogensinde bygget.
Kæmperaketten er svaret på John F.
Kennedys udfordring til NASA og til sit land om at nå til Månen inden 1970.
NASA - med raketvidenskabsmanden Werner Von Braun i spidsen - designer og bygger raketten på seks år.
I alt er 20.
000 virksomheder, universiteter og offentlige institutioner involveret.
Og mere end 300.
000 mennesker er med til at bygge den.
Udstyret med de kraftigste motorer nogensindeSaturn V-raketten står klar i 1967.
Den er gigantisk og vejer 2,8 millioner kilo fuldt tanket.
For at løfte al den vægt har NASA udviklet et helt nyt raketdesign med de kraftigste raketmotorer bygget til dato.
F1A hedder motoren, som raketten har fem af.
Den blander flydende ilt og raketbrændstof, der antændes og eksploderer med enorm kraft ud af raketdysen.
F1A-motoren er så enorm, at brændstofpumpen alene har 50.
000 hestekræfter - hvilket i alt giver 250.
000 hestekræfter for de fem motorer.
Raketters største fjende er vægt.
Jo tungere en raket er, jo sværere er den at få i kredsløb.
For at den skal være så let som mulig, er en raket egentlig bare en enorm, tyndhudet dåse fyldt med tonsvis af brændstof.
Men selv da er raketten for tung til at nå i kredsløb.
Den geniale løsning på det problem er at opbygge raketten af trin - så ikke hele raketten behøver nå i kredsløb.
De enkelte trin slippes undervejs, så der ikke skal bruges energi på at løfte tomme brændstoftanke i kredsløb.
Udstyret med i alt 13 raketmotorerSaturn V består af tre trin - to løftetrin og et tredje trin, der skubber astronauternes rumskib til Månen.
Rakettens første trin - bunden af raketten - er udstyret med de fem F1A-raketmotorer og masser af brændstof i form af flydende ilt og raketbrændstoffet RP-1.
Andet trin er udstyret med fem mindre motorer af typen J2 og en stor tank.
I toppen af tredje trin sidder Apollo-fartøjet, og landingsmodulet, kaldet Ørnen, som skal bringe astronauterne ned på Månens overflade og tilbage til fartøjet igen.
Klar til månerejsen i 1967Idet motorerne tænder den 16.
juli 1969, bruger de 20 tons brændstof i sekundet og producerer tilsammen et løft på 34,5 millioner Newtons - svarende til 3,3 millioner kg - eller mere end 24 Boeing 747-fly.
Det tager 11 minutter og 39 sekunder, før 1,5 millioner liter brændstof og flydende ilt er brændt af, og Apollo-rumskibet er i kredsløb om Jorden med en hastighed på 28.
000 km/t.
Halvanden time senere begynder tredje trins enlige J-2-motor at skubbe astronauterne mod Månen.
Saturn V fløj 13 gange med succes - ti gange med i alt 26 astronauter om bord - fire af dem var afsted to gange.
12 af dem gik på Månens overflade.
Rakettens sidste rejse blev i 1973 med USAs første rumstation Skylab i lasten.
Stadig den kraftigste raketSaturn V blev afløst af rumfærgen, som fløj indtil den blev pensioneret i 2011.
Siden dengang har NASA ikke haft mulighed for at sende mennesker i kredsløb uden at få et lift med en russisk Soyuz-raket.
Men nu er en helt ny generation af tunge løfteraketter på vej.
SpaceX Falcon Heavy er allerede i brug, mens raketter som NASAs egen Space Launch System, Blue Origins New Glenn og SpaceX Starship er under udvikling.
Raketterne bygger grundlæggende på samme teknologi som Saturn V, men i modsætning til den gamle måneraket kan SpaceX raketter lande igen - og dermed genbruges.
Saturn V er dog stadig den kraftigste raket, som nogensinde er bygget - og forbliver det formentlig nogen tid endnu.
FacebookTwitterKopier linkEmner:Apollo Rejser|NASA|USA|Boeing|John F.
Kennedy (politiker)




https://www.dr.dk/nyheder/indland/udlejer-erkender-ansvar-spirituskoersel-vil-fjerne-el-loebehjul-fra-festzoner

IndlandUdlejer erkender ansvar for spirituskørsel: Vil fjerne el-løbehjul fra festzonerKøbenhavns Politi har igen i nat taget adskillige personer for spirituskørsel på el-løbehjul.
I nat blev 14 personer taget for spirituskørsel på løbehjul, da Københavns Politi lavede razzia.
I de to foregående weekender var tallet henholdsvis 25 og 15.
(© Circ)Af Anton Lind20.
juli 2019 kl.
13.
06Bemærk: artiklen er mere end 30 dage gammelLæs opProblemerne med spirituskørsel på de nye el-løbehjul er svære at overse, efter Københavns Politi for tredje weekend i træk har knaldet folk på stribe med for meget alkohol i blodet.
Og det har man også erfaret i udlejningsselskabet Circ, der nu varsler flere tiltag for at komme problemerne til livs.
Blandt andet vil man fjerne løbehjul fra områder med mange fulde mennesker og advare brugerne mod spirituskørsel.
Selskabet erkender nemlig udfordringernes omfang.
Færdselsregler på el-løbehjulDu skal være fyldt 15 år (Nogle udlejningsfirmaer kræver 18 år).
Du skal følge cykelreglerne.
Dvs.
du skal køre på cykelstien, hvis der er cykelsti og følge cyklistsignaler og -skiltning.
Du må ikke køre på fortovet, på gangstier eller i fodgængerfelter.
Du skal give tegn ved sving og stop.
Der må kun være én person på løbehjulet.
Du skal køre med lys på hele døgnet.
Promillegrænsen er 0,5, og der er nulgrænse for ulovlige stoffer.
Børn under 15 år må kun køre på elektrisk løbehjul i trafikken, hvis barnet er sammen med en voksen på 18 år eller derover, som har kontrol over barnets kørsel.
På lege- og opholdsområder er der dog ikke krav om, at børn på elektrisk løbehjul skal være sammen med en voksen.
Kilde: Rådet for Sikker Trafik- Det er et kæmpe problem.
Man bør aldrig gøre det, så simpelt er det, og vi tolererer det absolut ikke, siger det tyske selskabs nordiske chef, Emil Åkesson.
I aftes og i nat var der 14 personer, der blev sigtet for at køre alkoholpåvirket på et elektrisk løbehjul, mens 15 turister fik en påtale for ikke at overholde reglerne.
Og selvom Emil Åkesson påpeger, at der i går samtidig var flere tusind, der kørte uden at være alkoholpåvirket, er han ikke bleg for at erkende, at Circ og de andre udlejningsfirmaer har et ansvar for spirituskørslen.
- Ja, absolut.
Hvis man tilbyder en service, så medfølger der bestemt et ansvar.
- Og det kommer ned til, at vi skal uddanne vores brugere så meget som muligt, men vi har også rakt ud til politiet og spurgt, hvad de synes, vi bør gøre.
Så vi er meget interesseret i at starte en dialog med myndighederne, siger Emil Åkesson.
Sætter gang i flere tiltagKøbenhavns Politi har for nylig taget en beslutning om et øget fokus på el-løbehjulene, hvor der ifølge politikommissær og sektionsleder hos Københavns Færdselspoliti Peter Veje er brug for at blive skabt en trafikkultur.
- Folk skal have det ind under huden, at det er en alvorlig ting at ligge og køre rundt spirituspåvirket på et løbehjul for eksempel, siger han.
Derfor har Circ nu valgt selv at reagere og sat gang i flere tiltag for at komme spirituskørslen til livs.
Vi har et lokalt hold i Danmark, der kender København.
Så hvis der for eksempel er et område med mange barer, hvor der bliver drukket meget, så er holdets mål at identificere de områder og sørge for, at vi ikke har løbehjul derEmil Åkesson, nordisk chef i CircBrugerne af selskabets el-løbehjul har hele tiden skullet acceptere betingelser, hvori det nævnes, at spirituskørsel er forbudt, men fremover vil selskabet blandt andet også sende pushbeskeder til brugernes telefoner, hvor de mindes om ikke at køre alkoholpåvirket.
Hvorfor tror I, at det vil virke?
- Vi kan se, at der sker en reaktion, når vi sender pushbeskeder, men det er rigtigt, at mange også ignorerer dem, så derfor kan vi også fjerne løbehjulene fra gaderne, når vi forudser problemer, og så har vi også folk på gaderne, der taler med brugerne og advarer mod spirituskørsel, siger Emil Åkesson.
Hvad med at fjerne eller låse løbehjulene om natten, hvor risikoen for spirituskørsel er størst?
- Det er bestemt ikke umuligt, at det bliver et af de tiltag, vi tager.
Lige nu har vi dog ingen planer om det.
Men vi gør det, at vi reducerer antallet af løbehjul om natten, og et andet tiltag er, at vi har et lokalt hold i Danmark, der kender København.
Så hvis der for eksempel er et område med mange barer, hvor der bliver drukket meget, så er holdets mål at identificere de områder og sørge for, at vi ikke har løbehjul der, siger Emil Åkesson.
Vil ikke fartbegrænse løbehjulene om nattenI Oslo har selskabet tidligere fjernet alle løbehjul fra gaderne på nationaldagen den 17.
maj for netop at undgå spirituskørsel, mens det i Stockholm har reduceret løbehjulenes topfart til seks kilometer i timen i områder med mange fodgængere.
I Danmark har løbehjulene en topfart på 20 kilometer i timen.
Hos Københavns Politi har man også luftet bekymringer om, at løbehjulene kører for hurtigt til, at folk har godt nok styr på dem om natten.
Men Circ har ikke overvejet at begrænse hastigheden.
- Hvis problemet med spirituskørsel eskalerer, så tror jeg, at det mest logiske tiltag vil være at fjerne løbehjulene og ikke nedsætte hastigheden, siger Emil Åkesson.
Circ oplyser, at dets løbehjul generelt er udviklet til at være ekstra robuste og sikre med blandt andet ekstra støddømpere og større hjul.
Løbehjulene holder i 9-12 måneder modsat den første generation, der holder cirka tre måneder.
En anden udlejer af el-løbehjul i Danmark, Tier Mobility, oplyser til DR, at selskabet helt fjerner sine løbehjul fra gaderne klokken 23, blandt andet for at undgå spirituskørsel.
FacebookTwitterKopier linkEmner:Fritidsaktiviteter|København|Færdselsforseelser|Københavns Politi|Oslo




https://www.dr.dk/sporten/badminton/antonsens-finalemodstander-er-uhyggelig-svaert-slaa

BadmintonAntonsens finalemodstander er 'uhyggelig svært at slå'Anders Antonsen spiller søndag karrierens største badmintonfinale ved Indonesia Open.
Foto: EPA/BAGUS INDAHONO 20.
juli 2019 kl.
22.
45Bemærk: artiklen er mere end 30 dage gammelLæs opDer venter hård modstand, når badmintonspilleren Anders Antonsen søndag spiller finale i Indonesia Open.
Det vurderer landstræneren i badminton, men Kenneth Jonassen har stor tiltro til Antonsen, der møder verdenstreer Chou Tien Chen fra Taiwan i den 22-årige aarhusianers største finale i karrieren.
- Anders står stærkt, men man skal ikke undervurdere varmen og fugtigheden.
Kampen i morgen (søndag, red.
) er en hel anden størrelse.
Læs også:Overbevisende Antonsen er klar til karrierens første Super 1000-finale- Chou har roen og rutinen.
Han er en spiller, der er uhyggelig svær at slå.
Det er en rigtig test for Anders mod en verdensklassespiller, siger Kenneth Jonassen ifølge badminton.
dk.
Anders Antonsen blev lørdag klar til finalen, da han slog Wong Wing Ki Vincent fra Hongkong med 21-17, 21-10.
Antonsens første Super 1000-finaleAnders Antonsen møder frem med sin sejr i European Games i slutningen af juni, men det er første gang i karrieren, at han er i finalen i en Super 1000-turnering, som er det højeste niveau på World Touren.
Kun All England og China Open rangerer lige så højt, mens sæsonfinalen er den eneste turnering, der rangerer højere, og det sætter finalepladsen i relief.
Læs også:Antonsen slår sig i semifinalen ved Indonesia OpenAnders Antonsen har mødt Chou Tien Chen fire gange, og det er hver gang blevet til nederlag til danskeren, som i januar besejrede verdensetter Kento Momota i Super 500-turneringen Indonesia Masters.
- Anders er vokset med opgaven, og han har været sulten efter at gøre det godt her.
Han bibeholder sit fokus gennem hele kampen, og han følger planen for kampen.
- Han har været helt exceptionel i den her turnering i at være skærpet.
Modstanderne har skullet tvinge fejl ud af Anders, siger Kenneth Jonassen.
Jan Ø.
Jørgensen har som den eneste dansker vundet Indonesia Open i herresingle, hvilket skete i 2014.
/ritzau/FacebookTwitterKopier linkEmner:Anders Antonsen (badmintonspiller)|Jan Ø.
Jørgensen (badmintonspiller)|Badminton|Arbejdsmarked|Hong Kong




https://www.dr.dk/nyheder/udland/svensk-statsminister-svarer-trump-om-aap-rocky-anholdelse-alle-er-lige-loven

UdlandSvensk statsminister svarer Trump om A$AP Rocky-anholdelse: 'Alle er lige for loven' Stefan Löfven sætter pris på Donald Trumps interesse for anholdt rapper.
Den amerikanske rapper A$AP Rocky har siden den 3.
juli siddet varetægtsfængslet i Sverige, mens politiet efterforsker en voldsepisode.
Af Lars Lindevall20.
juli 2019 kl.
15.
13Bemærk: artiklen er mere end 30 dage gammelLæs opDen amerikanske rapstjerne A$AP Rocky sidder fortsat varetægtsfængslet i Sverige.
Musikeren, hvis rigtige navn er Rakim Mayers, blev sammen med tre andre anholdt kort efter midnat 3.
juli.
Det skete, efter at han angiveligt var involveret i et gadeslagsmål i den svenske hovedstad den 30.
juni.
Den svenske regering hverken kan eller vil forsøge at påvirke anklagere eller domstole.
Stefan Löfven, Sveriges statsministerVaretægtsfængslingen af den amerikanske rapper har fået den amerikanske præsident Donald Trump til tasterne på Twitter.
Her skriver Trump, at han vil forsøge at hjælpe rapperen ved at tale med den svenske 'talentfulde statsminister'.
- Jeg har lige talt med Kanye West omkring hans ven A$AP Rocky's varetægtsfængsling.
Jeg vil ringe til den meget talentfulde svenske statsminister for at se, hvad vi kan gøre for at hjælpe A$AP Rocky.
Rigtig mange mennesker vil gerne se det løst hurtigt!
, skriver Donald Trump på Twitter.
Læs også:Trump vil have fængslet rapper hjem fra SverigeDen svenske statsminister Stefan Löfven slår dog fast, at Donald Trump ikke skal gøre sig forhåbninger om at påvirke sagen.
- I Sverige er alle lige for loven, også gæster fra andre lande.
Den svenske regering hverken kan eller vil forsøge at påvirke anklagere eller domstole, siger Stefan Löfven til det svenske nyhedsbureau TT.
Löfven kalder det dog "positivt", at præsidenten er interesseret i en samtale omkring de anholdte.
- Jeg har forstået, at præsident Trump er personligt interesseret i de anholdte amerikanere.
Han har udtrykt et et ønske om en samtale, og det er naturligvis positivt, siger Stefan Löfven til TT.
Den svenske statsminister Stefan Löfven slår fast, at alle er lige for loven i Sverige - også A$AP Rocky.
Forlænget varetægtsfængslingDen 30-årige rapper beskyldes for overfald, og i går forlængede byretten i Stockholm hans varetægtsfængsling med en uge og gav de svenske anklagere frem til 25.
juli til at efterforske sagen.
Ifølge rapperens advokat, Slobodan Jovicic, handlede A$AP Rocky i selvforsvar, skriver AP.
Flere store stjerner har ytret deres støtte til den varetægtsfængslede rapper.
Herunder Post Malone, Justin Bieber, Nicki Minaj og Frank Ocean.
A$AP Rocky er bekendt med præsidentens indblanding i sagen, oplyser hans advokat.
A$AP Rocky slog for alvor igennem med sangen "Fuckin' Problems" fra 2012, der har mere end 400 millioner afspilninger på streamingtjenesten Spotify.
Han gav i juni koncert ved festivalen Tinderbox i Odense.
Læs også:Svensk domstol forlænger varetægtsfængsling af kendt rapperFacebookTwitterKopier linkEmner:Donald Trump (politiker)|Justin Bieber (musiker)|Twitter|Sverige|Kriminalitet




https://www.dr.dk/nyheder/udland/etna-er-gaet-i-udbrud-lufthavne-matte-lukke

UdlandEtna er gået i udbrud - to lufthavne måtte lukkeEtna har braget løs på Sicilien, og i nat lørdag spyede vulkanen askeskyer og lava ud i et mindre udbrud.
Senest Etna var i udbrud var i december 2018.
I starten af juni kom der nogle 'livlige brag' fra vulkanen (arkivfoto) 20.
juli 2019 kl.
13.
40Bemærk: artiklen er mere end 30 dage gammelLæs opVulkanen Etna er i nat gået i udbrud på Sicilien, oplyser italienske vulkanologer.
Store askeskyer fra vulkanen tvang to lufthavne ved Catania, som er den næststørste by på den italienske ø, til at lukke.
Begge lufthavne er dog delvist genåbnet.
Ud over askeskyer er der også løbet varm lava ud af vulkanen.
Det flød omkring halvanden kilometer ned ad bjergsiden.
Læs også:VIDEO Italiensk vulkan er gået i udbrud og spyr lavaDer er ikke umiddelbart meldinger om ødelæggelser eller tilskadekomne.
Etnas udbrud kom efter en del 'livlige brag' i begyndelsen af juni og et tidligere udbrud i december sidste år, oplyser Italiens Nationale Institut for Geofysik og Vulkanologi (INGV).
Etna har relativt ofte mindre udbrud.
Det seneste større udbrud fandt sted i begyndelsen af 2009.
Tidligere på måneden mistede en vandrer livet under et vulkanudbrud på den italienske ø Stromboli, der ligger nord for Sicilien.
/ritzau/FacebookTwitterKopier linkEmner:Sicilien|Italien|Vulkanudbrud|Lufthavne




https://www.dr.dk/musik/festival/dansk-band-hitter-stort-i-udlandet-nu-vil-de-ogsaa-indtage-danmark

MUSIK I LEJET 2019Se temaFestivalDansk band hitter stort i udlandet - nu vil de også indtage DanmarkLowly spiller på store udenlandske festivaler, men har med et nyt album også fået fat i danskerne.
© drAf Marie Søndergaard20.
juli 2019 kl.
11.
40Læs opDer er sket meget, siden Lowly sidst stod på scenen i det nordsjællandske med bølgeskvulp, sandstrand og solnedgang over havet som kulisse.
Da det danske band for tre år siden sidst optrådte på festivalen Musik i Lejet, var det nemlig nærmest et særsyn, at de overhovedet spillede for deres danske fans.
Sådan er det ikke længere.
Om LowlyDansk band, der består af Soffie Viemoes (vokal og keyboard), Nanna Schannong (vokal og guitar), Kasper Staub (keyboard), Thomas Lund (bas og synthesizer) og Steffen Lundtoft (trommer).
Bandets fem medlemmer er mellem 27 og 33 år.
Har udgivet de to album 'Heba' (2017) og 'Hifalutin' (2019).
- I år har vi spillet en del flere danske koncerter, end det var tilfældet, sidst vi spillede på Musik i Lejet.
Den sommer var vi mest på engelske festivaler.
Vi har bare ramt Danmark hårdere i år, siger Nanna Schannong, som synger og spiller guitar i kvintetten Lowly.
For mens succesen i hjemlandet har ladet vente på sig, har Lowly hittet stort i udlandet.
Musikken er blevet spillet i engelsk radio, bandet har optrådt på kæmpe britiske og irske festivaler som Latitude Festival og Electric Picnic, og der har også været store amerikanske koncerter.
Lowly optrådte torsdag aften på festivalen Musik i Lejet.
- Det er en slags musikernes sommerferie at være på festival.
Man kommer ud og får lidt af det liv ind, der er omkring en koncert, og man står ikke bare bagved i et mørkt rum på et eller andet venue, siger Steffen Lundtoft, som spiller trommer i bandet.
Men det giver måske også sig selv, at Danmark ikke har været førsteprioritet, når det først og fremmest er den udenlandske musikbranche, der får øjnene op for én.
Efter Lowly spillede på Spot Festival i 2015, blev bandet nemlig kontaktet af det engelske pladeselskab Bella Union, som medlemmerne kort efter skrev kontrakt med.
(.
.
.
) den nye plade har åbnet for det danske publikum på en helt anden måde end den første.
Nanna Schannong, Lowly- Det har selvfølgelig været det engelske marked, vi har fokuseret på, fordi det er der, vores pladeselskab har base og det største netværk, og så var der hurtigere en god respons i England end i Danmark; så vi har rykket derhen, hvor der har været de bedste muligheder for os.
Men den nye plade har åbnet for det danske publikum på en helt anden måde end den første, siger Nanna Schannong.
Debutpladen 'Heba' med numre som 'Deer Eyes' og 'Prepare the Lake' udkom i 2017, og tidligere i år fulgte Lowly så op med 'Hifalutin' – og herfra har især nummeret 'Baglaens' fået fat i dansk radio.
Hør 'Baglaens' her, mens du læser videre:Lowly - BaglaensDet kan være en kæmpe udfordring ikke at have et dansk pladeselskab, der gør alt for at pushe musikken til Danmark.
Thomas Lund, Lowly- Første plade blev spillet meget i engelsk radio, så derfor kom der rigtig mange mennesker til vores koncerter i England, men siden anden plade udkom, er vi blevet spillet en del på P6 og også på P3, og det gør en stor forskel, siger Thomas Lund, som spiller bas i Lowly.
- Det kan være en kæmpe udfordring ikke at have et dansk pladeselskab, der gør alt for at pushe musikken til Danmark.
Vi har et pladeselskab, der går mere op i, hvad der sker i verden end i Danmark, fortsætter han.
Men med 'Hifalutin' er der altså for alvor kommet hul igennem til de danske fans og radiokanaler, og som Nanna Schannong siger:- Vi har aldrig været så populære i Danmark, som vi er lige nu, og det er helt vildt dejligt.
Lowly har en oplevelse af, at de udenlandske fans i højere grad har brug for at tale med bandet efter en optræden, end de danske har.
- Vi har talt om, at det er mindre højtideligt at spille i udlandet, for hvis det er et koncertvant publikum, får man i udlandet ofte en snak bagefter, i stedet for publikum bare står og beskuer artisten, siger Steffen Lundtoft, mens Soffie Viemoes (billedet) supplerer: - Især i England har vi oplevet, at publikum har rigtig meget at sige til vores musik og den oplevelse, de har med numrene.
Og det ses da også på Lowlys koncertkalender, at populariteten i Danmark er steget, for hen over sommeren optræder de på mange danske festivaler, hvilket startede ud med store koncerter på Heartland og Roskilde Festival.
To optrædener, der overraskede bandet meget positivt på grund af de mange fremmødte danske tilhængere.
Lyt til nummeret 'Stephen' her:Lowly - StephenEfter bandets egen mening har det nye album altså ramt danskerne på en anden måde end det første, og medlemmerne mener da også selv, at der er kæmpe forskel på de to album.
- Der er mere luft i den nye plade rent kompositorisk, men også psykisk.
Vi indspillede den første plade meget hurtigt, og det var en meget konstrueret ramme, vi skulle fylde ud.
Sådan har vi ikke haft det med anden plade.
Der ville vi bare gerne se, hvor sangene fulgte os hen, siger Soffie Viemoes, som synger og spiller keyboard, mens Nanna Schannong slutter:- Der har været mere luft til hinanden og til at lege i kompositioner og indspilninger.
Det er vores fejl og menneskelighed, der gør os sårbare, og det, synes jeg, er kommet med på den nye plade.
De fem medlemmer i Lowly mødte hinanden på Musikkonservatoriet i Aarhus og havde den første sang færdig efter kun en time, da de satte sig sammen for at skrive musik.
Her er det Nanna Schannong på scenen under Musik i Lejet.
FacebookTwitterKopier linkEmner:Musik i Lejet|England|Roskilde Festival|Tisvilde|Pop og rock




https://www.dr.dk/nyheder/indland/nedsmeltet-plastikventil-aarsag-til-halv-million-tilbagekaldte-volvo-biler

IndlandNedsmeltet plastikventil årsag til halv million tilbagekaldte Volvo-biler6.
500 danske Volvo-ejere skal have software-opdatering for at undgå motorbrand.
Volvo S90 fra produktionsårene mellem 2016 og 2017 er en af de modeller, der tilbagekaldes i forbindelse med risikoen for motorbrand.
Af Oliver Batchelor20.
juli 2019 kl.
14.
03Bemærk: artiklen er mere end 30 dage gammelLæs opEn ventil af plastik i indsugningen på en række af Volvos fircylindrede dieselmotorer er årsagen til, at Volvo nu må tilbagekalde 503.
000 nyere biler på verdensplan.
Den kinesisk-ejede bil-division har i udlandet registreret tilfælde af brand i motorrummet og sender nu brev til blandt andre 6.
500 Volvo-ejere i Danmark for at få udbedret fejlen.
- Det er en ventil, der sidder i det såkaldte indsugningsmanifold, hvor den bliver udsat for kold og varm luft.
Den kan blive så overophedet, at den bryder i brand.
Og derfor sender vi nu et brev ud til ejerne via Motorstyrelsen, siger pr-manager hos Volvo Car Denmark, Jan Larsen.
Læs også:Volvo tilbagekalder 6.
500 biler i Danmark- Nogle af ejerne skal have en lille ombygning af motoren, mens alle får en softwareopdatering af motorstyringen, som justerer på luftgennemstrømningen.
To tegn på mulig motorbrandVolvo i Danmark har ikke registreret motorbrande som følge af den temperaturfølsomme ventil.
Volvo tilbagekalder halv million bilerVolvo S80 - produktionsår 2013-2015Volvo V70 - produktionsår 2013-2015Volvo XC70 - produktionsår 2013-2015Volvo XC60 - produktionsår 2013-2016Volvo S60 - produktionsår 2013-2017Volvo S60CC - produktionsår 2015-2016Volvo V60 - produktionsår 2013-2017Volvo V60CC - produktionsår 2015-2016Volvo XC90 - produktionsår 2015-2017Volvo V40 - produktionsår 2014-2018Volvo V40CC - produktionsår 2014-2018Volvo S90 - produktionsår 2016-2017Volvo V90 - produktionsår 2016-2017Volvo V90CC - produktionsår 2016-2018De tilbagekaldte biler har alle toliters, fircylindrede dieselmotorer.
- Vi har ikke oplevet det i Danmark.
Og der er ingen mennesker, der er kommet til skade ved de tilfælde, der er registreret i udlandet, fastslår Jan Larsen.
Men uheldet kan være ude - især hvis man kører mange korte ture.
Og der er to ting at være særligt opmærksom på, hvis man kører i en af de omfattede modeller.
- Hvis man oplever, at ens bil mister trækkraft og begynder at lugte af brændt plastik, så skal man stoppe bilen og ringe til Volvo Assistance.
Man er næppe i tvivl, hvis det sker, siger Jan Larsen.
Han fortæller i samme ombæring, at der ikke er grund til at frygte en eksplosionsbrand i den forbindelse.
- Der er ikke tale om store flammer.
Det er ren plastiknedsmeltning, som i allerværste fald starter en mindre, lokal brand i motorrummet.
Langsomme Volvo-ejere får en påmindelseHelt præcis er der tale om motorer i en række modeller produceret i årene mellem 2014 og 2019, som der er solgt 6.
257 biler af i Danmark, mens resten af de tilbagekaldte biler herhjemme er importeret.
Volvo sender breve ud via Motorstyrelsen, da datalovgivningen ikke tillader bilproducenten at opbevare oplysninger om kunderne.
Ejerne opfordres til at tage kontakt til en lokal volvoforhandler for at aftale tid til softwareopdatering og eventuelt motorombygning, som ventes at tage "et par timer".
- Vi sender breve ud til alle ejerne, men det er nok ikke alle, der tager det lige seriøst, så vi sørger også for at sende en reminder til dem, vi ikke hører fra, siger Jan Larsen.
Den pågældende ombygning og softwareopdatering koster ikke noget for bilejerne, understreger pr-manageren hos Volvo Car Denmark.
FacebookTwitterKopier linkEmner:Volvo|Biler|Motorstyrelsen|Bilindustri




https://www.dr.dk/sporten/badminton/overbevisende-antonsen-er-klar-til-karrierens-foerste-super-1000-finale

BadmintonOverbevisende Antonsen er klar til karrierens første Super 1000-finaleDanskeren vandt i to sæt over Wong Wing Ki Vincent fra Hong Kong.
Danske Anders Antonsen vandt sin semifinale ved Indonesia Open i to sæt og er klar til finalen, hvor Chou Tien Chen fra Taiwan venter.
Foto: EPA/BAGUS INDAHONO 20.
juli 2019 kl.
16.
26 | opdateret 22.
juli 2019 kl.
16.
52Bemærk: artiklen er mere end 30 dage gammelLæs opAnders Antonsen skal spille om sejren i Indonesia Open.
Lørdag avancerede den aarhusianske badmintonkomet til finalen i turneringen, der er en af årets største, da han i semifinalen slog Wong Wing Ki Vincent fra Hongkong.
Antonsen vandt overbevisende i to sæt med cifrene 21-17, 21-10.
Læs også:Antonsen slår sig i semifinalen ved Indonesia OpenI finalen søndag venter fjerdeseedede Chou Tien Chen fra Taiwan.
Her skal Anders Antonsen forsøge at bryde en skidt statistik.
Danskeren har således ikke formået at slå taiwaneren, de fire gange de har mødt hinanden.
Det er første gang i 22-årige Antonsens karriere, at han spiller sig i finalen i en Super 1000-turnering, som er det højeste niveau på World Touren.
Kun All England og China Open rangerer lige så højt, mens sæsonfinalen er den eneste turnering, der rangerer højere.
Kom stærkt tilbage i andet sætFørste sæt lørdag startede tæt.
Antonsen kom foran 2-0 og 3-1, men efter en god periode fra Wong Wing Ki Vincent, der var med i turneringen på et afbud, kom hongkongeren foran 5-3.
Men Antonsen tog teten igen med aggressivt spil og kom foran 12-8, inden Ki Vincent fik udlignet til 12-12.
Det var dog sidste gang, der var lighed på pointtavlen i første sæt.
Antonsen trak igen fra og tog sættet.
Danskeren startede andet sæt med at komme bagud 0-3, men der var ikke meget panik at spore hos Antonsen, der virkede til at være i kontrol.
0-3 blev hurtigt vendt til 8-4, og så kunne han så småt øjne finalebilletten.
Læs også:Antonsen spiller sig videre ved Indonesia OpenKi Vincent kom inden for tre point ved 5-8 og 7-10, men tættere blev det ikke, og så blev danskeren klar til sin hidtil største finale.
Det er tredje gang i både 2019 og i karrieren, at Anders Antonsen skal spille en World Tour-finale.
I januar vandt han over verdensetter Kento Momota i Super 500-turneringen Indonesia Masters, mens det i februar endte med et nederlag til Viktor Axelsen i Super 300-turneringen Spain Masters.
Jan Ø.
Jørgensen har som den eneste dansker vundet Indonesia Open i herresingle.
Det skete i 2014.
/ritzau/FacebookTwitterKopier linkEmner:Jan Ø.
Jørgensen (badmintonspiller)|Viktor Axelsen (badmintonspiller)|Badminton|Hong Kong|Arbejdsmarked




https://www.dr.dk/sporten/cykling/tourdefrance/min-version-med-80-kilometer-i-timen-ud-over-autovaernet-maatte-vaelge

Tour de FranceMIN VERSION Med 80 kilometer i timen ud over autoværnet: 'Måtte vælge om jeg ville leve eller dø'Hør Michael Sandstød fortælle om sit voldsomme styrt under Tour de France i 2002.
Af Morten Mølby og Maria Volthers20.
juli 2019 kl.
10.
10Bemærk: artiklen er mere end 30 dage gammelLæs opBegyndelsen til enden på Michael Sandstøds karriere fandt sted den 18.
juli i 2002.
På Tour de Frances 11.
etape, fra Pau til La Mongie, kom den danske mester så galt afsted på en nedkørsel fra Col d'Aubisque, at det kostede ham otte brækkede ribben, et brækket kraveben og en brækket skulder.
Kroppen blev flået i stykker, og først fire måneder og 14 dage dage senere var Sandstød tilbage på cyklen.
Det voldsomme styrt ændrede Michael Sandstød som cykelrytter, og selv om han kæmpede for det, så kom han aldrig tilbage på samme niveau.
Michael Sandstød deltog i Tour de France i 2002 og 2003.
Han har vundet DM i enkeltstart i 1997, 1998, 1999, 2000, 2002 og 2004.
Du kan høre Michael Sandstød fortælle sin version af nedkørslen, der ændrede hans karriere.
FacebookTwitterKopier linkEmner:Frankrig|Cykelsport




https://www.dr.dk/sporten/cykling/tourdefrance/fuglsang-afviser-mistaenkeliggoerelse-af-tour-rival-skuffende-folk

Tour de FranceFuglsang afviser mistænkeliggørelse af Tour-rival: 'Skuffende folk tænker på den måde'Der lå ingen mistanke mod Julian Alaphilippe mellem linjerne i Fuglsangs klumme i B.
T.
, fastslår danskeren.
Jakob Fuglsang afviser, at han i en klumme insinuerer, at Alaphilippe i gult ikke har rent mel i posen.
Af Kasper Heide Lund og Ritzau20.
juli 2019 kl.
14.
34Bemærk: artiklen er mere end 30 dage gammelLæs opUnder Tour de France skriver Jakob Fuglsang en klumme for B.
T.
, og efter franske Julian Alaphilippes suveræne sejr på fredagens enkeltstart kom danskeren med en bemærkning i sin klumme om manden i den gule trøje, som af nogle er blevet tolket som en mistænkeliggørelse af Alaphilippe:- Da han kørte i mål efter enkeltstarten lignede han ikke en, der havde været ude og smadre sig selv i 27 kilometer.
Vi andre hang over styret og kunne knap nok tale.
Han lavede lige en burn-out, stillede sig op og jublede i halvandet minut uden at trække vejret, mens vi andre hang hen over rammen uden at kunne få luft.
Jeg tænkte: Det var lige godt sørens.
Det er imponerende, skrev den danske Astana-kaptajn.
Når alt kommer til alt, skal man ikke se det som en overraskelse, for han har været godt kørende hele året.
Jakob FuglsangJakob Fuglsangs afviser dog pure, at han prøver at mistænkeliggøre Alaphilippe i sin klumme.
Det siger han før starten på 14.
etape af Tour de France.
- Det er selvfølgelig irriterende, og det er skuffende, at folk bliver ved med at tænke på den måde.
Men sådan er det, siger Fuglsang.
- Jeg mener, som der står sort på hvidt, at det var imponerende kørt, og der skal ikke lægges mere i det, siger Jakob Fuglsang.
Fuglsang er ikke overrasketHan er blevet slået af Alaphilippe ved flere lejligheder i løbet af forårssæsonen, hvor de to var blandt de allerbedste ryttere i feltet.
- Når alt kommer til alt, skal man ikke se det som en overraskelse, for han har været godt kørende hele året.
Du kan gense højdepunkterne fra fredagens etape her:- Han har været godt kørende her i Touren, og de (Quick-Step, red.
) har måske det bedste udstyr, når det kommer til enkeltstart.
Det var en enkeltstart, der passede perfekt til hans kvaliteter, siger Fuglsang.
Julian Alaphilippe vandt fredagens enkeltstart med 14 sekunder til nærmeste rival, Geraint Thomas, og med 1 minut og 7 sekunder til Fuglsang.
Ved et pressemøde fredag spurgte det franske medie Le Monde Alaphilippe om den mistanke, som ofte følger med, når cykelryttere overrasker.
Tour de Frances førende rytter svarede, at det eneste, han vidste, var, at han har arbejdet hårdt frem mod Touren - og at han har overrasket sig selv.
- Hvis det, jeg har præsteret, skaber mistanke, så må det være sådan.
Når man opnår store ting, så skaber det nødvendigvis mistanke.
Hvis jeg var sidste mand, så var der ingen mistanke.
/ritzau/FacebookTwitterKopier linkEmner:Geraint Thomas (cykelrytter)|Jakob Fuglsang (cykelrytter)|Quick-Step Team|Cykelsport|Frankrig




https://www.dr.dk/nyheder/vejret/slut-sommervejret-i-denne-omgang-regn-og-torden-er-paa-vej-ind-over-landet

VejretSlut for sommervejret i denne omgang: Regn og torden er på vej ind over landetI aften og i nat er der risiko for både skybrud og tordenbyger i det meste af landet.
Det er sidst på eftermiddagen i dag, at vejret begynder at skifte (ARKIV).
Af Thea Deleuran Müller20.
juli 2019 kl.
09.
30Bemærk: artiklen er mere end 30 dage gammelLæs opNu kan solbrillerne og badetøjet godt pakkes væk for en stund, for der et vejrskifte på vej ind over landet, som lidt brat bremser sommervejret.
Der er nemlig både regn og torden på vej ind over landet, og der er også risiko for skybrud.
Sådan lyder den lidt kedelige melding her til morgen fra DMI.
I løbet af dagen kommer der varm og fugtig luft ind over landet fra sydøst, hvor temperaturen kommer op på 20 til 25 grader.
Sidst på eftermiddagen bevæger en koldfront sig ind over landet fra sydvest, og det er altså den koldfront, der har regn- og tordenbyger med sig, der kan blive kraftige.
I den sydvestlige del af Danmark skal du nok allerede fra klokken 17.
00 til cirka 22.
00 søge husly, for det er i det tidsrum, der er risiko for både skybrud og torden.
Fra klokken 21.
00 i aften til klokken fire søndag morgen spreder risikoen for det våde og larmende vejr sig til næsten hele landet.
Solskinsøen Bornholm går fri.
Et skybrud betyder, at der falder mere end 15 millimeter på 30 minutter.
Som en klassisk dansk sommer er dagens vejr-udvikling fortsat usikker, skriver DMI.
Indtil nu er det blot en risikomelding, hvilket betyder, at det er en melding om vanskeligt vejr, der kan udvikle sig til et varsel.
FacebookTwitterKopier linkEmner:Vejret|Danmarks Meteorologiske Institut|Twitter|Bornholm




https://www.dr.dk/nyheder/udland/britisk-regering-advarer-skibe-mod-sejle-i-hormuzstraedet

UdlandBritisk regering advarer skibe mod at sejle i HormuzstrædetIran kan være slået ind på en farlig kurs, lyder det fra den britiske udenrigsminister efter opbringning af skib.
Opbringningen af et britisk skib i Hormuzstrædet har forværret den i forvejen spændte situation i regionen.
20.
juli 2019 kl.
11.
22Bemærk: artiklen er mere end 30 dage gammelLæs opDen britiske regering advarer britiske skibe mod at sejle i Hormuzstrædet, efter at et britisk skib i går blev opbragt af iranske myndigheder.
Skibene bør holde sig fra området indtil videre, siger en talskvinde for den britiske regering ifølge BBC.
- Vi er fortsat dybt bekymrede over Irans uacceptable handlinger, der udgør en klar udfordring for den internationale frihed for søfart, siger hun.
Et britisk regeringsudvalg holdt i de sene nattetimer møde om situationen.
Læs også:Storbritannien om beslaglagte skibe: 'Ekstremt bekymrende'Udenrigsminister Jeremy Hunt, der deltog på mødet, siger, at der vil være "alvorlige konsekvenser", hvis Iran ikke løser situationen hurtigt.
- Gårsdagens handlinger i Golfen viser bekymrende tegn på, at Iran kan have valgt en farlig kurs med ulovlig og destabiliserende opførsel, skriver Jeremy Hunt på Twitter.
Irans Revolutionsgarde har opbragt den svenskejede olietanker 'Stena Impero', der er indregistreret i den britiske hovedstad, London.
Angiveligt fordi skibet har kollideret med en iransk fiskekutter.
Det svenske rederi Stena Bulk, der ejer olietankeren, meddeler derimod, at fartøjet 'til fulde overholdt alle søfartsregler og internationale regler', skriver nyhedsbureauet dpa.
Rederiet tilføjer, at der ikke er meldinger om, at skibets besætning skal være kommet noget til.
Tankskibet 'Mesdar', som er indregistreret i Liberia, blev kortvarigt stoppet af iranske myndigheder i går, men fik lov at sejle videre.
/ritzau/FacebookTwitterKopier linkEmner:Iran|Storbritannien|Rederier|Stena Line|BBC




https://www.dr.dk/sporten/motorsport/speedwaylandstraener-sigter-mod-dansk-succes-ved-par-vm-vi-kan-godt-vinde-guld

MotorsportSpeedwaylandstræner sigter mod dansk succes ved par-VM: 'Vi kan godt vinde guld'Personlig succes er lagt til side, når Danmark i weekenden går på jagt efter det første VM-metal i speedway siden 2015.
Der var stor glæde i den danske lejr, da semifinalen ved par-VM blev kørt 11.
maj i Manchester.
Med slid og slæb kneb det danske hold sig videre til  finalen i Togliatti.
20.
juli 2019 kl.
11.
23Bemærk: artiklen er mere end 30 dage gammelLæs opKan man blive en god speedwaykører af at spille golf?
Formentlig ikke.
Men spillet med de hårde bolde har alligevel spillet en rolle i det danske holds opladning til weekendens finale ved par-VM i speedway.
Onsdag var landstræner Hans Nielsen, hovedkørerne Leon Madsen og Niels-Kristian Iversen samt U21-kører Frederik Jakobsen sammen med resten af deres team en tur på golfbanen i Polen for at varme op til weekendens dyst om VM-metal i russiske Togliatti.
Folder vi vores potentiale ud, kan vi sagtens køre med på deres (Ruslands, red.
) niveau.
Vi kan ligeså godt vinde guldet.
Hans Nielsen, landstrænerNetop kammeratskabet på det danske landshold i speedway er en af de fordele, der taler for, at Danmark kan hente sin første VM-medalje i speedway siden sølvet ved det hedengangne hold-VM i 2015.
Det siger landstræner Hans Nielsen.
- Jeg synes, at vi har en rigtig god stemning på hele holdet, og det er vigtigt for at kunne præstere.
- Et parmesterskab går ud på at samarbejde på og uden for banen.
Kørerne bliver nødt til at tage hensyn til hinanden på banen, så de kan give hinanden den nødvendige plads og hjælp med at bremse modstanderne.
- Danskere er generelt gode i parkørsel, fordi de har blik for hinanden.
I den stærke polske liga ser man tit, at kørerne kun kører for sig selv i stedet for holdet og hinanden.
Der er vores kørere anderledes, og det er til vores fordel, siger landstræneren.
Russiske hjemmebanefavoritterHos bookmakerne er værtsnationen Rusland, der også er forsvarende mester, favorit til VM-guldet sammen med altid stærke Polen.
Hans Nielsen kan dog ikke se, hvorfor danskerne ikke skulle kunne måle sig med dem.
- Folder vi vores potentiale ud, kan vi sagtens køre med på deres niveau.
Vi kan ligeså godt vinde guldet.
Vi har Leon Madsen, som har været i superform i år indtil videre, siger landstræneren med henvisning til, at Madsen er delt nummer et i den individuelle VM-serie.
- Vi har også Niels-Kristian Iversen, som godt nok har kæmpet lidt mere med farten i år, men i semifinalen var han jo den bedste af alle kørere.
Så vi har et stærkt hold, og vi går efter guldet, siger Hans Nielsen.
Par-VM-finalen køres modsat de fleste speedwayløb over to dage.
Det udjævner held og tilfældigheder, men kræver også mere stabilitet.
Sidste år lå Danmark nummer tre efter førstedagen, men en katastrofal andendag sendte Danmark væk fra podiet.
- Man kan ikke rigtig lære noget af sådan en oplevelse, hvor rigtig meget gik imod os.
Sådan er speedway engang imellem, og jeg er sikker på, at det ikke sker for os igen i år, siger Hans Nielsen.
U21-kører Frederik Jakobsen er med som reserve.
Reglerne foreskriver dog, at han skal køre mindst et heat både lørdag og søndag.
/ritzau/FacebookTwitterKopier linkEmner:Rusland|Speedway|Polen|Hans Nielsen (speedwaykører)




https://www.dr.dk/nyheder/viden/teknologi/universets-laengste-golfslag-astronaut-spillede-golf-paa-maanen-i-1971

Første stop: MånenSe temaTeknologiUniversets længste golfslag?
Astronaut spillede golf på Månen i 1971Amerikanske Alan Shepard tog golfudstyr med på Apollo 14.
Se, hvor langt en kugle vil flyve på Månen i vores grafik.
Af Allan Nisgaard og Mathis Birkeholm Duus (Grafik)20.
juli 2019 kl.
10.
03Læs op- Miles and miles and miles.
Sådan lød de storslåede ord fra den amerikanske astronaut Alan Shepard, da han som den første og eneste nogensinde svingede et par golfkugler afsted på Månen.
Det var under den tredje succesfulde flyvetur med bemanding til Månen, Apollo 14-missionen, som fandt sted i 1971.
Formålet med missionen var blandt andet at undersøge et bestemt krater på Månen.
Men udover arbejdet blev der også plads til to legendariske golfslag.
Alan Shepard havde skruet hovedet fra et seksjern fast på et metalinstrument, som han brugte som skaft.
Dermed havde han en hjemmebygget golfkølle.
- Det, at Alan Shepard spillede golf på Månen, kan man jo betragte som en lille sjov historie.
Men jeg synes, det var vigtigt, siger rumekspert Ole J.
Knudsen, der er kommunikationsmedarbejder på Institut for Fysik og Astronomi ved Aarhus Universitet.
- Det har haft en kæmpestor PR-effekt, og så er der jo noget spændende fysik i det, fortsætter han.
Golf-begivenheden på Månen blev sendt på direkte TV.
”I min venstre hånd har jeg en lille, hvid pellet (golfkugle, red.
), som er kendt af millioner af amerikanere”, sagde den amerikanske astronaut Alan Shepard i optagelsen.
Du kan se videoen på Youtube.
(OBS: Billedet i toppen af artiklen er manipuleret.
Der er ikke tale om Alan Spepards egne, medbragte bold)Golfkugle kan flyve meget længere på MånenFløj Alan Shepards golfkugler så mil efter mil (eller kilometer efter kilometer)?
Det kommer an på slagene.
For i teorien ville kuglerne sagtens kunne flyve flere kilometer.
Månen har nemlig en meget svagere tyngdekraft end Jorden, og så er der ingen atmosfære, og dermed ingen luftmodstand.
- På Jorden er der mange forhold, der spiller ind.
Luftmodstanden bidrager for eksempel til at bremse bolden.
Og når golfbolden rammes med en bestemt vinkel, får den bagspind, hvilket giver den en svæveeffekt, der får den til at flyve længere.
Lidt ligesom en frisbee, siger John Rasmussen, professor i biomekanik ved Aalborg Universitet.
- Men på Månen, hvor der ikke er nogen atmosfære, flyver kuglen med konstant vandret hastighed.
Og derfor er det faktisk nemt at regne ud, hvor langt kuglen vil flyve, fortsætter han.
Golf på Jorden vs.
på MånenLad os sammenligne med et golfslag på Jorden.
Et langt et af slagsen.
Som eksempel bruger vi en golfspiller ved navn Cameron Champ - han er et nyt skud på stammen i de største professionelle golftours.
I en øvelsesvideo slår han et drive, hvor bolden flyver cirka 320 meter i luften.
Farten, som golfkuglen forlader jorden med (udgangshastigheden), er på 313 km/t, og vinklen, som bolden forlader jorden med (udgangsvinklen), er på 9,1 grader.
Ud fra de to tal har John Rasmussen beregnet, hvor langt samme slag vil være på Månen.
- Det vil være lige knap 1,5 kilometer, fordi kuglen falder meget langsommere på Månen takket være den lave tyngdekraft, siger han.
Altså vil det samme slag i det tilfælde føre bolden mere end fire gange længere væk.
Helt andre spilleregler på MånenMen kuglen kan faktisk flyve endnu længere på Månen, forklarer John Rasmussen:- Det flade slag med 9,1 grader i udgangsvinkel er en fordel på Jorden på grund af luftens modstand og opdrift.
Men i rummet er der ingen luftmodstand, så her vil den optimale udgangsvinkel være 45 grader.
Vinklen skal være 45 grader, da det rent matematisk er det optimale mellem de to yderpunkter 90 grader (lodret op) og 0 grader (ligefrem).
- Hvis vi tager samme slag igen, men med den nye udgangsvinkel, så vil kuglen flyve knap 4,7 kilometer, før den lander igen, siger John Rasmussen.
Rumdragten var i vejenPå Månen i 1971 blev det dog ikke til en flere kilometer lang flyvetur for de to golfkugler.
Mens det første slag kiksede, endte det andet slag, ifølge Alan Shepard selv, med at sende kuglen over 180 meter væk.
Det er stadig langt omstændighederne taget i betragtning.
Rumdragten gjorde blandt andet, at Shepard måtte slå med én hånd.
- Han har været hæmmet af det udstyr, han havde på.
Jeg har selv set en rumdragt hos Nasa, og de er meget hæmmende og gør det svært at bevæge sig, siger John Rasmussen.
Alan Shepard (1923-1998)Den første og eneste golfspiller på MånenI 1961 blev han desuden den første amerikaner i rummet.
- Derudover brugte han et jern (6-jern, red.
) og ikke en driver.
Og den slår ikke nær så langt, fortsætter han.
Havde spurgt om lovEfter den historiske golfbegivenhed opstod der rygter om, at Alan Shepard havde smuglet golfudstyret med op på Månen.
Men i et interview fra 1998 sagde Shepard selv, at han fik en godkendelse fra Nasa.
- Alan Shepard var en ivrig golfspiller, og så var han en kæmpe spasmager.
Men han gjorde ikke det her uden Nasa’s accept.
Sådan et par golfkugler skal godkendes for at komme med i rummet, siger Ole J.
Knudsen fra Aarhus Universitet.
- Og Nasa godkender det formentlig på grund af PR-værdien.
Der er jo mange golfspillere på Jorden, der har set den her begivenhed på TV, som pludselig kunne relatere til Alan Shepard, fortsætter han.
Alan Shepard er ikke den eneste astronaut, der har taget noget personligt med op i rummet.
Det er efterhånden en tradition blandt astronauter, fortæller Ole J.
Knudsen:- Da vores egen astronaut Andreas Mogensen for nogle år siden var i rummet, havde han for eksempel en vikingeslibesten fra Moesgaard Museum med.
Så det er blevet en tradition, at man har noget med, som ligger en på sinde.
For det har jo som sagt en god PR-værdi, siger han.
Alan Shepard er en ud af i alt 12 mennesker, der har gået på Månen.
Sidste landing var i 1972 under Apollo 17.
Det blev den sjette og sidste mission i Apollo-rækken, der nåede Månen.
FacebookTwitterKopier linkEmner:Andreas Mogensen (astronaut)|Golf|NASA|Aarhus Universitet|Aarhus




https://www.dr.dk/nyheder/regionale/oestjylland/nul-nyt-toej-og-ferie-i-byttebolig-nannas-familie-halverede-forbruget

ØstjyllandNul nyt tøj og ferie i byttebolig: Nannas familie halverede forbruget og fik tid til hinandenBørnefamilie fandt tid til sammenhæng i hverdagen: Skar ned på arbejdstid og forbrug.
Nanna Hyldgaard Hansens familie skar ned på arbejdstiden, mens børnene er små: - Jeg synes, at vi har fået en ro og et nærvær i hverdagene.
Det er ikke længere noget, vi gemmer til weekenderne og sommerferien, siger hun.
(© PRIVATFOTO)Af Sanne Nyland Christensen og Flemming Nielsen20.
juli 2019 kl.
10.
50Bemærk: artiklen er mere end 30 dage gammelLæs opStress, jag og dårlig samvittighed over ubalance mellem arbejdslivet og familielivet.
Sådan så Nanna Hyldgaard Hansens familieliv i Højbjerg ved Aarhus ud for få år siden.
Men i dag har hun lavet om på det.
Hun lavede nemlig en kovending i sit eget liv, og har netop udgivet en gør-det-selv bog om sine erfaringer med, hvordan man omfordeler de vågne timer, så de giver værdi.
For en selv og de nærmeste.
- Min mand og jeg har en dejlig familie og havde jobs, vi var rigtigt glade for.
Men dagligdagen var svær at få til at hænge sammen.
Vi havde en fornemmelse konstant at være fem skridt bagefter, fortæller hun.
- Vores børn blev meget syge om vinteren og fik infektioner med hjem fra børnehaven eller vuggestuen, så vi var syge alle sammen eller på skift i månedsvis.
Stress på stribeDet kostede på helbredet på et tidspunkt for Nanna Hyldgaard Hansen, der er journalist, og hendes mand, der underviser ingeniørstuderende.
- Efter at vi havde haft for travlt i mange år, så fik min mand stress.
Og et halvt år senere fik jeg også stress.
- Vi tog en beslutning om at skære vores forbrug ned til det halve, sådan, at vi kunne arbejde halvt så meget, siger Nanna Hyldgaard Hansen, der har skrevet en bog om familiens erfaringer.
Det fik familien til at stoppe og tænke over, hvordan de havde indrettet deres liv.
- Så talte vi om hvad vi skulle gøre.
Vi tog en beslutning om at skære vores forbrug ned til det halve, sådan, at vi kunne arbejde halvt så meget, siger Nanna Hyldgaard Hansen.
- Vi ville gerne gøre det inden for en almindelig hverdag og bevare rammerne i vores liv.
Vi skulle ikke flytte ud på en ø og dyrke vores mad selv.
Der var vi slet ikke.
Og det har været en god beslutning for familien.
- Jeg synes, at vi har fået en ro og et nærvær i hverdagene.
Det er ikke længere noget, vi gemmer til weekenderne og sommerferien.
Vi har tid til at tale sammen og have et stille og roligt hverdagsliv.
'Hvad bruger vi egentligt penge på?
'Hvordan skærer en almindelig familie sit forbrug ned til det halve?
Ja, det begynder med at lave sin egen udgave af Luksusfælden.
- Min mand og jeg kiggede vores forbrug minutiøst igennem.
Hvad bruger vi penge på i løbet af et år?
Hvad går til mad, transport, bolig, ferier og så videre, fortæller Nanna Hyldgaard Hansen.
- Så tog vi stilling post for post.
Er der noget, der kan skæres helt væk?
Er der abonnementer, vi slet ikke får brugt?
Er der noget, vi kan gøre lidt mindre?
Og er der ting, vi gerne vil, men kan gøre billigere og mere bæredygtigt?
For vi vil også gerne leve mere klimavenligt.
Det betyder blandt andet, tøjskabet er mindre fyldt.
- Vi har skåret nyt tøj fra.
Da jeg skrev min bog, fandt jeg ud, at vi danskere bruger en fjerdedel af det tøj, vi har i vores skab.
Og det passede meget godt på os.
Det vil sige, at trefjerdedele af det tøj, der bliver købt, faktisk bliver brugt meget sjældent.
Og det føles ikke som et større tab at sige stop for nyindkøb til et i forvejen fyldt tøjskab.
- Vi bruger indtil videre det, vi har.
Jeg har ikke købt tøj i to år nu, og jeg har ikke savnet det overhovedet, siger Nanna Hyldgaard Hansen.
- Det handler ikke om at se lurvet ud eller gå med tøj fra et andet årti.
Jeg kommer nok til at købe en lille smule tøj en gang imellem, men man kan klare sig rigtigt fint med langt mindre, end man er vant til.
Det har vi fundet ud af på lang række områder.
Tysk ferie i bytteboligFeriebudgettet fylder meget i mange familiers økonomi.
Men der har familien i Højbjerg også fundet et billigere alternativ.
- Vi har fundet ud af, at vi kan holde ferie på en måde, vi synes, er virkelig sjov.
Vi bytter bolig med folk.
Og så går de fleste ferieture ikke så langt sydpå som tidligere.
- Vi har opdaget et stort, fint ferieland lige syd for grænsen.
Det hedder Tyskland, og der er typisk 5-10 grader varmere end herhjemme.
Der er store søer at bade i og en masse flotte byer, siger Nanna Hyldgaard Hansen.
Turen derned kræver heller ikke en klimabelastende flyvetur.
- Vi kan tage toget derned.
Når vi tager afsted fra Aarhus om formiddagen, så er vi fremme midt på eftermiddagen, og vi har en hyggelig tur derned i stedet for at stå tidligt op for at stå i en proppet lufthavn.
Så udover at vi kommer afsted hele familien for under 2.
000 kroner for to uger i højsæsonen, så er det faktisk også en rarere måde at holde ferie på.
Nanna Hyldgaard Hansen tager toget på ferie til Tyskland: - Når vi tager afsted fra Aarhus om formiddagen, så er vi fremme midt på eftermiddagen, og vi har en hyggelig tur derned i stedet for at stå tidligt op for at stå i en proppet lufthavn.
(© PRIVATFOTO)Køleskabet tomt før indkøbHele forbrugsomlægningen føles rart i sig selv, mener Nanna Hyldgaard Hansen.
Vi reparerer ting, vi køber ikke så mange nye ting, og vi har mindre rod.
Nanna Hyldgaard Hansen- Vi reparerer ting, vi køber ikke så mange nye ting, og vi har mindre rod.
Der kommer færre kroner løn ind på kontoen, så der skal spares.
Og selvom maden er det mest grundlæggende behov, så har familien også sparet mange penge der.
- Det er vigtigt for os at købe økologisk, men vi har valgt kun at købe ind én gang om ugen, så vi får spist det hele.
Det er en meget lavpraktisk løsning, hvor vi tømmer køleskabet, før vi køber ind igen.
Så får man også spist resterne i grøntsagsskuffen og det pålæg, der måske ikke lige er favoritten, siger Nanna Hyldgaard Hansen.
- Fryseren sørger vi for at tømme et par gange om året eller en gang i kvartalet.
Så står man ikke der en gang om året og smider ud.
Familien køber mange basisvarer og ikke så mange dyre varer som tidligere.
- Det er rart ikke at smide mad væk, og det føles ikke, som om vi spiser dårligere.
Til gengæld har vi sparet meget på madbudgettet.
Børnefamilier arbejder megetNanna Hyldgaard Hansen har skrevet sin bog om familiens erfaringer for at hjælpe andre børnefamilier.
- Da jeg skrev bogen, fandt jeg ud af, at danske forældre med små børn arbejder mere end alle andre forældre i Europa, hvis man lægger far og mors arbejdstid sammen.
Det vidste jeg ikke.
Nanna Hyldgaard Hansen mener, at der er strukturelle rammer i samfundet, der må ændres for børnefamiliernes skyld.
- Vi, der er i 30’erne, skal jo arbejde, til vi er 74 år gamle.
Så hvorfor skal vi have så travlt i de fem år, hvor børnene er helt små?
Men en ting er at kunne klare sig for halvdelen af sine tidligere ressourcer for en kernefamilie.
Men kan det også lade gøre for en enlig mor?
- Det er klart, at ikke alle kan skære forbruget ned til det halve.
Der er jo mange mennesker, der lige akkurat har råd til mad og husleje, erkender Nanna Hyldgaard Hansen.
- Men der er mange mennesker, der kan gøre en del.
Man behøver ikke at gå hele vejen ligesom os.
Man kan måske finde nogle besparelser og få en fridag mere om ugen eller holde en måneds orlov på et tidspunkt.
Hvis børnefamilier skruer ned for en periode, mens børnene er små, tror jeg faktisk, at der er god samfundsøkonomi i det.
Nanna Hyldgaard HansenGiver overskud at skrue ned nogle årKan velfærdssamfundet overhovedet hænge sammen, hvis mange mennesker med ressourcer vælger at arbejde på halv kraft?
- Mit mål er ikke, at alle skal gøre det hele tiden.
Jeg tænker, at det er få år af en lang karriere, det giver mening at skrue ned, siger Nanna Hyldgaard Hansen.
- Hvis børnefamilier skruer ned for en periode, mens børnene er små, tror jeg faktisk, at der er god samfundsøkonomi i det.
For så har de familier også overskud til at skrue op igen, når børnene bliver lidt større.
De stress-sygemeldinger, der ellers kommer, er også dyre for samfundet, for nogen kommer aldrig tilbage i arbejde.
Nanna Hyldgaard Hansen har samlet sine erfaringer i bogform.
”Lev for det halve - og få familieliv.
forbrug og arbejde i balance” er udgivet af People’s Press.
Tre gode råd til at skære i udgifterne•Drop nyt tøj.
Gå i det, du har.
Det meste tøj i skabet bliver ikke brugt alligevel.
•Tøm køleskabet.
Køb ind til en uge og spis helt op, før du køber ind igen.
•Byt bolig i ferien.
Så er der også nogen hjemme, når du er væk.
FacebookTwitterKopier linkEmner:Forbrug|Tøj|Forældre og børn|Aarhus|Tyskland




https://www.dr.dk/nyheder/politik/s-regeringen-vil-give-alle-flygtninge-gratis-uddannelse

PolitikS-regeringen vil give alle flygtninge gratis uddannelseAlle flygtninge bør have lige adgang til videregående uddannelser i Danmark, mener regeringen.
Udlændinge- og integrationsminister Mattias Tesfaye vil sørge for, at alle flygtninge kan få en gratis uddannelse.
20.
juli 2019 kl.
22.
56Bemærk: artiklen er mere end 30 dage gammelLæs opHidtil har en særlig gruppe af flygtninge i Danmark selv betalt for deres videregående uddannelse.
Det er S-regeringens ambition, at den gruppe fremover kan få deres uddannelse gratis, skriver Jyllands-Posten søndag.
Der er tale om en gruppe, der ifølge avisen består af cirka 4700 primært syriske flygtninge.
For at forstå problemstillingen skal man vide, at flygtninge i Danmark får opholdstilladelse efter to forskellige paragraffer, alt efter hvor stort deres beskyttelsesbehov er.
Hvis en udlænding er omfattet af FN's flygtningekonvention - eksempelvis grundet personlig forfølgelse - kan vedkommende få opholdstilladelse i Danmark som følge af udlændingelovens paragraf syv, stykke et.
For denne gruppe er det i dag gratis at tage en videregående uddannelse.
Afviste i første omgangI februar 2015 vedtog den daværende SR-regering en midlertidig beskyttelsesstatus, som retter sig mod flygtninge, der ikke er personligt forfulgt, men som flygter på grund af en særlig alvorlig situation i hjemlandet.
De får ophold i Danmark som følge af udlændingelovens paragraf syv, stykke tre.
Denne gruppe har hidtil ikke fået tilbudt en gratis videregående uddannelse i Danmark.
Men det vil udlændinge- og integrationsminister Mattias Tesfaye (S) lave om på.
Han har ifølge Jyllands-Posten ellers tidligere afvist netop dette.
Mattias Tesfaye (tv.
) overtog ministeriet fra Venstres Inger Støjberg ved regeringsskiftet.
Forgængerens parti kritiserer nu hans forslag.
I foråret fortalte Mattias Tesfaye til avisen, at det ikke er meningen, at gruppen skal være i Danmark i længere tid, og derfor ikke får brug for at starte en uddannelse.
Ministeren forklarer, at han siden er blevet gjort opmærksom på, at der kan være en "ligestillingsudfordring" i den nuværende forskel på den ene og den anden gruppe.
Rammer flere kvinderEksempelvis kan en syrisk mand være personligt forfulgt, fordi regimet i Syrien ønsker, at han skal tjene i militæret i den syriske borgerkrig.
Modsat vil samme mands søster ikke være personligt forfulgt.
Det vil give søsteren en anden status i Danmark og koste hende retten til en gratis videregående uddannelse.
Ifølge Mattias Tesfaye er syv ud af ti i gruppen, der i dag selv skal betale for en gratis videregående uddannelse, kvinder.
Forslaget møder kritik fra Dansk Folkeparti og Venstre.
/ritzau/FacebookTwitterKopier linkEmner:Mattias Tesfaye (politiker)|Uddannelse|Flygtninge og asylansøgere|Dansk Folkeparti|Syrien




https://www.dr.dk/sporten/cykling/tourdefrance/hoeje-temperaturer-kommer-til-presse-tour-stjernerne-til-det-yderste

Tour de FranceHøje temperaturer kommer til at presse Tour-stjernerne til det ydersteTemperaturerne i Sydfrankrig nærmer sig de 40 grader.
Solcreme og væske bliver rytternes nærmeste venner over de næste dage.
Af Michael Sten Jensen20.
juli 2019 kl.
07.
31Bemærk: artiklen er mere end 30 dage gammelLæs opSom om det ikke er svært nok at holde hovedet koldt, hvis man sidder med mælkesyre op til ørene, så venter der en ekstra udfordring for Tour de France-feltets ryttere de kommende dage.
I det skønne Sydfrankrig, hvor flere bjergetaper de næste dage venter, er der nemlig en hedebølge under opsejling.
I Occitanie-regionen meldes der om temperaturer på op mod 40 grader, og så skal der mere end en god faktor 50 til at klare sig helskindet gennem etaperne.
Væskeindtag og kropstemperatur bliver nøgleord på linje med gearskifte og gennemsnitsfart.
Løbets førende franskmand, Julian Alaphilippe, kan godt finde drikkedunken frem.
Tour de France-feltet har dog været på farten så længe, at rytternes kroppe bør have akklimatiseret sig til de barske forhold, som de skal præstere under.
Men med voldsomme temperaturer inden for rækkevidde kræver det en smule ny tilvænning, forklarer ernæringsfysiolog hos Team Danmark Kasper Otte Dideriksen.
- Man bliver bedre til at svede og til at holde på saltene, når man får akklimatiseret sig.
Men det er stadig et problem, hvis ens kernetemperatur bliver overophedet.
Hvis den stiger for meget, så kommer der centrale hæmmemekanismer i spil, hvor man simpelthen ikke kan aktivere sine muskler og træde de watt, man vil.
Et ulige spilFor at rytterne er bedst i stand til at køre cykelløb i en sydfransk sauna, kræver det en konstant overvågning af væskebalancen.
Helt lavpraktiske ting, som altid at have væske ved hånden og tjekke farven på sin urin, skal klares løbende, fra rytterne passerer målstregen, til starten går på næste etape.
Hvis ikke de parametre er på plads, så risikerer man at være bagud på point, før starten går.
Det individuelle væsketab varierer meget, men i temperaturer mellem 30-40 grader kan rytterne snildt tabe op til 2,5 liter væske i timen.
Til gengæld kan kroppen kun optage maksimalt 1,2 liter i samme periode.
Derfor er det et ulige spil for rytterne, der altid vil komme dehydrerede i mål, forklarer Kristian Otte Dideriksen.
- Med ekstra varme bliver evnen til at optage væske reduceret en smule, og rytterne kan i forvejen ikke optage den mængde væske, som de taber via sveden.
Det kan ikke indhentes.
Derfor handler det om at begrænse skaden på de allervarmeste dage, hvor man sidder på en bjergside uden meget luftkøling.
Det er nemmere at holde temperaturen nede på de flade etaper, hvor de suser afsted.
Kuldegysninger og overophedningEn af de danske ryttere, som har haft det svært i varmen, er danske Michael Valgren (Team Dimension Data).
For et år siden blev den ene varmerekord efter den anden slået på tværs af Europa, og netop de høje temperaturer ramte den danske rytter hårdt, mens han forsøgte at kæmpe sig i mål under Vuelta a España.
Til Ekstra Bladet fortæller Michael Valgren, at han var så langt oppe i det røde felt, at han fik kuldegysninger og simpelthen frøs.
En reaktion, som lyder helt usandsynlig, når man okser afsted i barske forhold, men det er faktisk ikke sjældent set, forklarer Kasper Otte Dideriksen.
- Der sker det, at kroppen lukker fysisk ned.
Varmen kan godt sørge for, at du ikke kan aktivere dine muskler.
De signaler, som kommer fra hjernen, bliver hæmmet i sådan en grad, at du ikke kan aktivere dine muskler på samme niveau, fordi kroppen bliver overophedet.
Michael Valgren har tidligere haft store problemer med høje temperaturer.
- Det er typisk sidst på de lange etaper, at man også kan gå en smule sukkerkold, og så kan man nærmest sidde og fryse, selv om det ikke giver nogen mening, fordi man knokler videre i virkelig varme omgivelser.
Kroppen går simpelthen i en form for dvale, hvor det kan føles som om, at der bliver trukket en håndbremse fra centralt i kroppen.
Salt og sukkerEn måde at sørge for, at kroppen ikke trækker håndbremsen, er ved at finde en god blanding af kulhydrater og salt, som man kan indtage undervejs.
Nogle ryttere kører den sågar ind med Coca Cola, når de kan mærke, at kroppen trænger til sukker, men faktisk er saltbalancen lige så vigtig.
- Hvis man er lav på salt, så kan man ofte mærke det i munden eller se det på tøjet, hvor der er hvide saltudtræk.
Rytterne får det gennem deres måltider, men når de sidder på cyklen, så skal der gerne noget salt i væsken på de ekstremt varme dage.
Saltet hjælper med at opretholde væskebalancen, og som tommelfingerregel siger man cirka et til halvandet gram per liter, men det er individuelt, hvor meget salt man sveder ud, siger Kasper Otte Dideriksen.
FacebookTwitterKopier linkEmner:Michael Valgren (cykelrytter)|Ekstra Bladet|Frankrig|Cykelsport|Team Danmark




https://www.dr.dk/nyheder/kultur/husker-du-drengen-fra-terminator-2-han-vender-tilbage-med-schwarzenegger

Kultur Husker du drengen fra Terminator 2?
Han vender tilbage med Schwarzenegger Edward Furlong, der som 13-årig spillede rollen som John Connor, er med i den nye Terminator: Dark Fate.
Skuespilleren Edward Furlong, der var med i Terminator 2, vender tilbage i den nye Terminator: Dark Fate.
 Getty images)Af Lars Lindevall20.
juli 2019 kl.
06.
30Bemærk: artiklen er mere end 30 dage gammelLæs opDen årlige messe Comic Con i den amerikanske by San Diego er i fuld gang i disse dage.
Arrangementet, der startede i 1970 som en hyldest til tegneserier, har siden udviklet sig til også at være en vigtig markedsførings-begivenhed i underholdningsbranchen.
Traditionen tro bliver der lanceret nyheder inden for film- og tv-verdenen, og denne gang var ingen undtagelse.
Jeg var en pæn dreng, men Hollywood fuckede mig op.
Masser af penge og fri kokain vil forvandle enhver til narkoman.
Edward Furlong, skuespillerUnder en paneldebat med holdet bag den kommende film 'Terminator: Dark Fate' kunne producer James Cameron således fortælle til tilskuerne, at en gammel Terminator-kending vender tilbage til biograf-lærredet: Edward Furlong, der spillede rollen som John Connor, menneskehedens sidste håb, i Terminator 2.
Dermed bliver et originalt trekløver for første gang genforenet siden filmen fra 1991, da også Linda Hamilton og Arnold Schwarzenegger vender tilbage til deres velkendte roller som henholdsvis Sarah Connor og Terminator.
James Cameron kom dog ikke nærmere ind på, hvad John Connors rolle i filmen vil indebære.
I'll be back!
, lyder den berømte one-liner, som Arnold Schwarzenegger sagde i den første Terminator-film fra 1984.
Nu har han tilbage i rollen som The Terminator for sjette gang.
Liv og karriere tog en drejningEdward Furlong startede sin skuespilkarriere med et brag, da han som helt ukendt teenager fik rollen som John Connor i 'Terminator 2', der blev en kæmpe succes i alverdens biografer.
Han vandt desuden en MTV Movie Award i kategorien for bedste gennembrudsrolle.
Efterfølgende fik han en række roller - blandt andet i film som 'Little Odessa', 'Før og efter' og 'American History X'.
Hans liv og karriere tog dog en drejning, da han røg ind i et stofmisbrug.
- Jeg var en pæn dreng, men Hollywood fuckede mig op.
Masser af penge og fri kokain vil forvandle enhver til narkoman.
Jeg var på heroin og kokain.
Det var uhyggeligt, forklarede han til magasinet People i 2006.
'Terminator: Dark Fate' er en direkte efterfølger til 'Terminator 2: Judgement Day', og vil derfor ignorere de tre seneste film i serien.
Filmens instruktør Tim Miller fortalte, at filmen bliver 'R-rated', hvilket betyder, at man i USA skal være mindst 17 år for at kunne købe billet.
'Terminator: Dark Fate' får dansk premiere d.
31.
oktober.
FacebookTwitterKopier linkEmner:Brug af euforiserende stoffer|USA|MTV|Oplevelsesbranchen|James Cameron (filminstruktør)




https://www.dr.dk/nyheder/viden/teknologi/det-var-ikke-et-episk-fupnummer-her-er-fem-beviser-paa-maanelandingen

Første stop: MånenSe temaTeknologiDet var ikke et episk fupnummer: Her er fem beviser på månelandingenDer findes utroligt nok stadig mennesker, der betvivler, at vi har besøgt Månen.
Mange mennesker tror stadig, at månelandingen var et fupnummer.
Hvad tror du?
(© NASA/Solvej Nygaard Gregersen)Af Søren Bjørn-Hansen20.
juli 2019 kl.
07.
05Bemærk: artiklen er mere end 30 dage gammelLæs opJeg kender en journalist - lad os kalde ham Michael.
Han har mange års erfaring og er vant til at tænke kritisk og stille skarpe spørgsmål.
Alligevel er han overbevist om, at månelandingen i 1969 aldrig har fundet sted.
At hele ideen om mennesker på månen er falsk - en konspiration, der har forsøgt at bedrage menneskeheden i 50 år.
- Jeg så en dokumentar, hvor den her månelanding-skepsis blev luftet.
Jeg kunne mærke, at det var nogle af de ting, jeg selv tænkte, som blev bekræftet der, siger han.
- Og siden da har jeg, hver gang jeg så et billede af den her månelanding, tænkt: Hold da kæft.
Det er bare en godt lavet kulisse nede i Nevada-ørkenen.
Hvad tror konspirationsteoretikerne på?
Den klassiske månekonspiration har nogle faste elementer, som går igen.
Grundteorien går på, at det var for svært at komme til Månen, så USA besluttede at forfalske de syv Apollo-missioner.
De fleste detaljer bunder i misforståelser eller rygter.
Her er nogle af de mest almindelige.
Hvorfor har vi aldrig været tilbage på Månen?
Fordi det er ekstremt dyrt.
Den amerikanske kongres vedtog at droppe Apollo-programmet, inden det var slut.
Hvordan kunne flaget på Månen blafre uden atmosfære?
Flaget blev holdt oppe af en tværstang i toppen og blafrede kun, mens astronauterne satte det op.
Hvorfor kan man ikke se stjerner på månebillederne?
Hvis man skulle kunne se stjerner, ville astronauterne være overeksponerede.
Mange af de billeder, som er beviser for, at månelandingen er falsk, er desuden manipulerede.
Astronauterne ville ikke kunne overleve turen gennem Van Allen-bælternes stråling.
Faktisk passerede Apollo 11 gennem strålingen uden fare for astronauterne, der var beskyttet mod alfa- og betastråling fra bælterne af rumskibets aluminiumsskrog.
Kilde: NASA, ESA, Woods 2008.
Konspirationen startede med bogIdeen om, at månelandingen er falsk, er ikke ny.
Faktisk begyndte konspirationsteorien helt tilbage i 1970'erne - mens astronauterne stadig besøgte Månen.
Ifølge Gizmodo viste en meningsmåling i 1970, foretaget af en amerikansk avis, at 30 procent af amerikanerne troede, at månelandingen var forfalsket.
Bill Kaysing, en tidligere ansat ved firmaet Rocketdyne, der var med til at bygge Saturn V rakettens motorer, udgav pamfletten "We Never Went to the Moon: America’s Thirty Billion Dollar Swindle" i 1974, der kom med en lang række vilde påstande, der alle pegede på, at månelandingen var forfalsket.
Kaysings fortælling passede perfekt ind i en tid, hvor den amerikanske befolkning, som led under granatchok fra Watergate-skandalen og en rædselsfuld Vietnamkrig, var meget skeptisk overfor deres egen regering.
Bill Kaysing har senere selv udtalt, at han intet vidste om raketteknologi.
Men han fik bolden til at rulle, og konspirationsteorien er stadig populær i dag.
Men hvilke beviser er der så, som måske kan overbevise Michael og alle de andre månelandingsbenægtere derude?
Månesten fra Apollo 11-missionen opsporet på Geologisk Museum.
 Dansk flag, der har været på månen og retur igen, den lille månesten og en hilsen fra Richard Nixon.
 Hilsenen fra Richard Nixon i forbindelse med fra Apollo 11-missionen.
1 / 3Månesten fra Apollo 11-missionen opsporet på Geologisk Museum.
1 / 3Dansk flag, der har været på månen og retur igen, den lille månesten og en hilsen fra Richard Nixon.
2 / 3Hilsenen fra Richard Nixon i forbindelse med fra Apollo 11-missionen.
3 / 31) Vi har månesten på Jorden, som Apollo-astronauterne havde med hjemNeil Armstrong og Buzz Aldrin havde travlt i de tre dage, de befandt sig på Månen, i juli 1969.
De tog billeder, rejste et flag og foretog målinger.
Og så indsamlede de 50 månesten, månestøv og boreprøver, med en samlet vægt på 22 kg, som de tog med hjem til Jorden.
De sten har en helt anden sammensætning, end mineraler vi kender på Jorden, forklarer planetforsker Kjartan Kinch fra Niels Bohr Institutet.
- Vi har månesten på Jorden nu, der indeholder en række mineraler, som er sjældne eller ukendte på Jorden.
Ingen sten fra Jorden ligner månesten, siger han.
De senere Apollo-missioner bragte endnu mere materiale med hjem fra Månen - til sammen 382 kg.
Selv Danmark har en månesten indsamlet af selveste Neil Armstrong og Buzz Aldrin.
Geologisk Museum genopdagede tilbage i 2012, at de havde et fragment af Månen fra den første månelanding i 1969.
Den blev givet til Danmark i gave af den daværende præsident Richard Nixon - sammen med et lille Dannebrog, som også var en tur med til Månen og retur igen.
Lunar Reconnaissance Orbiter har taget nærbilleder af Apollo 11's landingssted.
2) Vi kan se landingsstederne med andre sonderDagen efter månelandingen i 1969, strømmede danskerne til observatorierne herhjemme.
Håbet var, at få et glimt af landingsstedet.
Det fortæller Erik Clausen, der dengang var amatør-astronom, til DR Fyn.
- Jeg blev nødt til at åbne observatoriet, der midt om sommeren, som ellers var lukket på grund af lyse nætter, siger han.
- Folk strømmede jo til, og de stod hele vejen ned af trapperne og ud i skolegården.
- De kom jo direkte og spurgte: Kan man se stars and stripes?
Men der måtte jeg skuffe dem.
Man kan ikke se noget som helst.
For man kan desværre ikke se spor efter landingen med almindelige teleskoper.
Dertil er Månen for langt væk - faktisk hele 380.
000 kilometer.
Til sammenligning kredser de fleste satellitter, der tager billeder af Jorden, i få hundrede kilometers højde.
Men rumsonden Lunar Reconnaisance Orbiter (LRO) har taget nærbilleder af Apollo-landingsstederne.
Og her kan man tydeligt se sporene efter astronauternes fodspor og deres månebiler.
LRO er kontrolleret af en forskningsgruppe med bidragydere i blandt andet Tyskland.
Reflektoren, som Neil Armstrong og Buzz Aldrin efterlod på Månen i 1969, kan stadig bruges til at bedømme afstanden til Månen.
3) Laserlys fra Jorden kan ramme spejle efterladt af Apollo-astronauterneDet mest berømte, som Neil Armstrong og Buzz Aldrin efterlod på Månen, var måske deres fodspor og det amerikanske flag.
Men omkring 30 meter fra landingsmodulet Ørnen, efterlod de to astronauter noget langt mere afgørende.
Omringet af fodaftryk i månestøvet står et 60 centimeter bredt panel med 100 spejle på, der peger mod Jorden.
De er en del af det eneste eksperiment fra Apollo-missionerne, som stadig kører.
Spejlpanelet kaldes "lunar laser ranging reflector array".
De kan rammes af kraftige lasere fra Jorden og reflektere lyset tilbage til Jorden igen.
På den måde kan man måle afstanden til Månen med en nøjagtighed på under nogle få centimeter.
I øvrigt er andre spejle siden blevet efterladt på Månen af blandt andet den sovjetiske månerobot Lunokhod 2, der tilbagelagde hele 39 kilometer på Månen.
De sovjetiske månerobotter, Lunokhod 1 og 2, tilbagelagde mange kilometer på Månen.
De var forløberne for den moderne udforskning af planeter via robotter i stedet for mennesker.
Versioner af robotterne blev også brugt ved oprydningen efter Tjernobyl-ulykken i 1986.
(© Nasa)4) Det var umuligt at forfalske månelandingen i et studie med datidens filmteknologiEn fast bestanddel af konspirationsteorien er, at månelandingerne blev forfalsket i et Hollywood-studie og ofte er mesterinstruktøren Stanley Kubrick tilegnet fupnummeret - sikkert fordi han året inden Apollo 11 udgav mesterværket Rumrejsen år 2001 med for tiden meget overbevisende effekter.
Problemet med den teori er, udover problemerne med at få et helt film-set til at holde på hemmeligheden, at det rent teknisk ikke var muligt at lave de ikoniske optagelser fra Månens overflade i et studie i 1969.
Adskillige eksperter i filmteknologi og optageudstyr har gennem årene afvist, at det kunne lade sig gøre at forfalske.
Og selv i dag ville vi have svært ved at forfalske det på overbevisende vis.
En klassisk joke lyder da også, at Stanley Kubrick var så meget en perfektionist, at han ville have insisteret på at skyde filmen "on location" - altså på Månen.
Se en ekspert gennemgå de filmtekniske umuligheder ved at forfalske månelandingen i et studie her.
Den sovjetiske måneraket N1, her mens den er ved at blive samlet, blev aldrig en succes.
Samtlige opsendelser endte i flammer og eksplosioner, inden raketten blev droppet.
På det tidspunkt havde USA været på Månen flere gange.
5) Månelandingen blev fulgt af en række lande - blandt andet SovjetunionenUdover at det virker usandsynligt, at de næsten 400.
000 mennesker, som var involveret i Apollo-programmet, kunne holde på så stor en hemmelighed, er det måske absolut bedste argument imod konspirationsteorien, at USA's fjende nummer ét fulgte Apollo-missionerne intenst.
Alligevel påstod Sovjetunionen på intet tidspunkt, at månelandingen var et fupnummer.
Og de ville have gjort hvad som helst for at ødelæge festen for USA, deres eneste modstander i det kostbare rumkapløb.
Et kapløb, som i 1969 var på sit højeste - og hvor Sovjetunionen inden månelandingen havde haft en klar førerposition.
Sovjetunionens strategi var i stedet at påstå, at der slet ikke var noget månekapløb igang.
(Selvom det kom frem efter Sovjetunionens fald, at de arbejdede intenst på deres egen måneraket N1, der aldrig kom til at fungere.
)Udover Sovjetunionen fulgte talrige andre lande opsendelserne og rejsen til Månen.
Britiske astronomer fulgte Apollo-rumskibet med et teleskop, mens et hav af radioamatører kunne følge radiotransmissionerne til og fra rumskibet hele vejen til Månen og tilbage igen.
De radiosamtaler - over 2.
502 timer i alt - blev i øvrigt optaget allesammen.
Lyt selv til Apollo 11 af samtalerne her.
Stadig mange, som tror det var fupEn meningsmåling foretaget af YouGov i Storbritannien viste for nyligt, at hver sjette brite stradig tror, at månelandingen blev forfalsket.
Konspirationsteorien lever altså i bedste velgående.
Internettet har endda måske gjort det lettere for teorien at brede sig.
Ifølge Michael, som jeg nævnte tidligere, er det bedste argument for, at månelandingen var et fupnummer, at vi ikke har været der siden.
- Det, der undrede mig mest, var, at man brugte så mange kræfter og energi på at komme op på Månen sidst i 60'erne og starten af 70'erne.
Men vi har så ikke været der siden 1972.
Det virker sgu da mærkeligt, siger han.
- Hvis de skal derop her i 2024, så vil jeg fandme gerne se det flag.
De skal lande det samme sted.
Hvis det sker, så lægger jeg mig fladt ned.
Men hvorfor vil du så tro på det denne gang?
Det kunne jo også være et fupnummer?
Filmteknologien er jo kun blevet bedre?
- Ja, det er klart.
Hmm.
Ja, der kan jeg kun lægge mig fladt ned.
Jeg ved sgu ikke, hvordan man skulle dokumentere det 100 procent.
Måske bliver månelandingen først virkelig for folk som Michael, når de som turister kan besøge Stilhedens Hav, hvor Ørnen landede i 1969.
Jeg krydser fingre for, at det snart bliver muligt at købe billet, så vi kan få lukket konspirationsteorien for altid.
Men hvis det på den anden side kræver, at man ser det med sine egne øjne, hvis man skal tro på historiske begivenheder, kan vi godt smide de fleste af vores historiebøger i skraldespanden.
For hvordan kan du være sikker på, at Titanics forlis ikke også blev forfalsket?
Eller at Sydpolen faktisk findes?
FacebookTwitterKopier linkEmner:Richard Nixon (politiker)|Stanley Kubrick (filminstruktør)|USA|YouGov|Turisme




https://www.dr.dk/nyheder/udland/trump-vil-have-faengslet-rapper-hjem-fra-sverige

UdlandTrump vil have fængslet rapper hjem fra SverigePræsident Donald Trump vil kontakte 'den meget talentfulde statsminister i Sverige' for at få rapperen A$AP Rocky løsladt.
A$AP Rocky er rapper og musikvideoinstruktør fra USA.
Han fik sit gennembrud med numrene "Purple Swag" og "Peso".
(Arkivfoto).
20.
juli 2019 kl.
07.
17Bemærk: artiklen er mere end 30 dage gammelLæs opUSA's præsident, Donald Trump, vil forsøge at få den amerikanske rapstjerne A$AP Rocky, som sidder varetægtsfængslet i Sverige, frigivet.
Det skriver Trump på Twitter.
- Jeg vil ringe til den meget talentfulde statsminister i Sverige for at se, hvad vi kan gøre for at hjælpe A$AP Rocky.
Så mange mennesker ønsker, at dette bliver løst hurtigt, skriver præsidenten.
Trump er blevet opfordret til at blande sig i sagen af flere kendte amerikanere.
Herunder rapperen Kanye West og hans hustru, reality-stjernen Kim Kardashian West.
Trump skriver på Twitter, at han har talt med Kanye West om sagen.
Læs også:Svensk domstol forlænger varetægtsfængsling af kendt rapperA$AP Rocky, hvis rigtige navn er Rakim Mayers, blev anholdt kort efter midnat 3.
juli i Stockholm, efter at han angiveligt havde været involveret i et gadeslagsmål i den svenske hovedstad 30.
juni.
Den 30-årige rapper beskyldes for overfald, og i går forlængede byretten i Stockholm hans varetægtsfængsling med en uge og gav de svenske anklagere frem til 25.
juli til at efterforske sagen.
Ifølge rapperens advokat, Slobodan Jovicic, handlede A$AP Rocky i selvforsvar, skriver AP.
Flere store stjerner har ytret deres støtte til den varetægtsfængslede rapper.
Herunder Post Malone, Justin Bieber, Nicki Minaj og Frank Ocean.
A$AP Rocky er bekendt med præsidentens indblanding i sagen, oplyser hans advokat.
/ritzau/FacebookTwitterKopier linkEmner:Donald Trump (politiker)|Justin Bieber (musiker)|Sverige|Twitter|Kriminalitet




https://www.dr.dk/nyheder/indland/koebenhavns-politi-har-faaet-nok-af-fulderikker-paa-el-loebehjul-folk-tror-det-er

IndlandKøbenhavns Politi har fået nok af fulderikker på el-løbehjul: Folk tror, det er legetøjPolitiet har igen i nat delt bøder ud til folk, der kørte alkoholpåvirket.
14 personer har fået en bøde for at køre spirituspåvirket på et elektrisk løbehjul i aftes og i nat, oplyser Københavns Politi.
Af Thea Deleuran Müller20.
juli 2019 kl.
08.
37Bemærk: artiklen er mere end 30 dage gammelLæs opHvis du har været ude og køre på et elektrisk løbehjul i København i aftes og i nat, kan det være, du er stødt på en betjent eller to, der vil fortælle dig reglerne eller tjekke din promille.
Politiet har for tredje gang været på gaden for at tjekke, om folk overholder de regler, der er for færdsel på den slags køretøjer, og om folk er påvirket af spiritus.
I aftes og i nat var der 14 personer, der blev sigtet for at køre alkoholpåvirket på et elektrisk løbehjul.
For tre uger siden var tallet 24, og i sidste weekend var det 15.
Derudover har der været 15 påtaler til turister for ikke at overholde reglerne.
Færdselsregler på el-løbehjulDu skal være fyldt 15 år (Nogle udlejningsfirmaer kræver 18 år).
Du skal følge cykelreglerne.
Dvs.
du skal køre på cykelstien, hvis der er cykelsti og følge cyklistsignaler og -skiltning.
Du må ikke køre på fortovet, på gangstier eller i fodgængerfelter.
Du skal give tegn ved sving og stop.
Der må kun være én person på løbehjulet.
Du skal køre med lys på hele døgnet.
Promillegrænsen er 0,5, og der er nulgrænse for ulovlige stoffer.
Børn under 15 år må kun køre på elektrisk løbehjul i trafikken, hvis barnet er sammen med en voksen på 18 år eller derover, som har kontrol over barnets kørsel.
På lege- og opholdsområder er der dog ikke krav om, at børn på elektrisk løbehjul skal være sammen med en voksen.
Kilde: Rådet for Sikker Trafik- I stedet for at vente til der sker en tragisk ulykke, som der er sket i England, så vil vi hellere gå ud med et kraftigt informationsniveau, lyder det fra Peter Veje, der er politikommissær og sektionsleder hos Københavns Færdselspoliti.
Ulykken, som politikommisæren refererer til, skete i London i sidste uge, hvor en 35-årig kvinde mistede livet, mens hun kørte på et elektrisk løbehjul.
Ifølge politiet er det svært for folk at vurdere, om det er et legetøj eller et motorkøretøj.
Og der er det altså det sidste, understreger Peter Veje:- Der mangler en kørekultur med de her løbehjul.
De kører alle mulige steder.
Plus at folk tit og ofte er meget berusede, og det giver nogle situationer, som er både ubehagelige og farlige.
Reglerne skal ind under hudenPolitiet står ikke kun på gader og stræder for at anholde de personer, der bryder loven.
De er også på gaden for at sikre, at folk er bevidste om, at de altså kan risikere en bøde - og i værste fald fængsel, hvis de ikke overholder reglerne.
- I mange år har der været kampagner mod spirituskørsel i en bil, men det er som om, der er tvivl om, hvorvidt løbehjulet er et stykke legetøj eller et motorkøretøj, siger Peter Veje og uddyber:- Folk skal have det ind under huden, at det er en alvorlig ting at ligge og køre rundt spirituspåvirket på et løbehjul for eksempel.
For det kan altså være farligt at køre på løbehjulet, hvis du ikke har styr på det, advarer politiet, for de kan køre hurtigt, balancen er sværere end på en cykel, og hvis der er det mindste hul, bliver de små hjul fanget og løbehjulet står stille.
De elektriske løbehjul er omfattet af de samme regler for spirituskørsel, som gælder for andre motoriserede køretøjer i trafikken, og derfor er straffen for at køre spirituskørslen anderledes end for eksempel på en cykel.
Bøden den første gang er på 2.
000 kroner og i anden omgang 4.
000 kroner.
Tredje gang risikerer man fængselsstraf.
'De kører jo pænt stærkt'18-årige Mikael Hansen er ved at uddanne sig som tømrer og var ude at køre i går aftes med en kammerat.
Han synes, det er helt fair, at politiet tjekker op på, om folk overholder reglerne.
- De kører jo pænt stærkt, så hvis du er fuld og lige rammer ind i én, kan de jo komme alvorligt til skade, siger han.
Han var dog bevidst om reglerne, inden han hoppede op bag løbehjulsstyret.
Kristian Kirkeby er nordmand og på besøg i den danske hovedstad.
Han måtte også lige puste en omgang i politiets apparat og havde en promille på 0,25, så der var ingen problemer i denne omgang.
Selvom nordmanden synes, det er helt fint, at politiet tjekker op på den måde, siger han ikke klart nej til, om han ville køre på løbehjulet, selvom han har fået lidt mere at drikke.
- Jeg tænker ikke, det her er det rigtige sted at svare på det spørgsmål.
Det bedste tip fra politikommissær Peter Veje er, at man skal køre med omtanke og overholde de samme regler, som der er for eksempel på en cykel.
- Lad være med at køre, hvor der er alt for mange mennesker, og så overhold de regler, der er, for det er også det, de gående og andre bilister regner med, man gør.
FacebookTwitterKopier linkEmner:København|Politi|Fritidsaktiviteter|Københavns Politi|Twitter




https://www.dr.dk/nyheder/regionale/midtvest/praestegaarden-er-ikke-laengere-hellig-270-praestegaarde-er-forsvundet

Midt- og VestjyllandPræstegården er ikke længere hellig: 270 præstegårde er forsvundet på 10 årÆndrede familieformer og urbanisering gør præsteboliger overflødige.
Præsteforeningen er bekymret over, at stadig flere præster får dispensation fra bopælspligten i en præstegård.
Det øger risikoen for pendlerpræster, mener foreningen.
Af Monica Jørgensen, Thomas Bach Poulsen og Mette Skov-Jensen20.
juli 2019 kl.
06.
50Bemærk: artiklen er mere end 30 dage gammelLæs opAnne Hillgaard er sognepræst ved Brejning og Væggerskilde kirker i Vestjylland.
Hun bor på en gård, men ikke en præstegård.
- Jeg har det godt med, at jeg ikke bor der mere.
Jeg slap ud af præsteboligen og dermed et hus, jeg ikke skulle bruge til noget.
Det er nedfældet ved lov, at præsten har bopælspligt og skal bo i en embedsbolig.
Anne Hillgaard søgte menighedsrådet om dispensation fra pligten, fordi hun fandt sammen med en lokal landmand, der ikke kunne fraflytte sin gård.
- Jeg fik min dispensation, og den er jeg megaglad for.
Jeg slap ud af præsteboligen og dermed et hus, jeg ikke skulle bruge til noget, siger hun.
Sognepræst Anne Hillgaard foran sin tidligere præstebolig i Brejning, som hun fik dispensation til at fraflytte.
Præsteboligen i Brejning blev efterfølgende solgt og er langt fra den eneste præstegård, der ikke længere huser en præst.
Er der ingen bopælspligt, får vi pendlerpræster.
Signe Kølbæk Høg, Præsteforeningens boligudvalgIfølge tal fra Kirkeministeriet er 15 procent af landets præstegårde enten solgt eller nedlagt.
Det svarer til 270 præsteboliger.
Ændrede livsformer i den moderne familie, sognesammenlægninger og en tendens til at flytte fra land til by er nogle af forklaringerne.
En bekymrende udvikling, mener Præsteforeningen.
- Er der ingen bopælspligt, får vi pendlerpræster.
Så får vi ikke nogen præster, der kan bo i yderområderne, siger Signe Kølbæk Høg, der er formand for Præsteforeningens boligudvalg og selv sognepræst i Mårslet.
Hun er især bekymret for folkekirkens forankring i folket og i samfundet.
- Mange har brug for at møde præsten som en almindelig del af livet, siger Signe Kølbæk Høg.
Et tab på linje med tabet af en købmandDet er muligt at få dispensation for bopælspligten, hvis man er gift med en anden præst, eller hvis der er særlige sociale eller helbredsmæssige hensyn.
En præst, der er tæt på pensionsalderen, kan også få lov til at fraflytte præsteboligen.
Sognepræst Merethe Jørgensen har i 2016 undersøgt konsekvenserne af, at præstegårde forsvinder.
Hun havde særlig fokus på Ribe Stift.
- Det føles som et tab på linje med at miste en skole, en købmand eller en brugs, siger hun.
Præstegården er dog ikke uerstattelig i et sogn, hvis kirken i stedet stiller et alternativt samlingssted til rådighed.
- Det kan være, at man får et sognehus eller får lavet et fælles mødested, siger Merethe Jørgensen.
Præsteforeningen vil gerne holde fast i bopælspligt:Det rejser spørgsmålet om, hvorvidt det er præstens tilstedeværelse eller præstegården, der er vigtig.
Eberhard Harbsmeier, der er tidligere rektor på Præstehøjskolen i Løgumkloster og forfatter til en bog om præstegårdens betydning, er ikke i tvivl.
- Det har ikke så stor praktisk betydning mere, hvor præsten bor.
Det, der betyder noget, er, at præsten kan træffes, siger han.
Bopælspligten kan ophævesHvis præsten er gift med en anden præst med bopælspligtHvis præsten er tæt på pensionsalderenAf sociale eller helbredsmæssige hensynKilde: Cirkulære om tjenestebolig for folkekirkens præster, KirkeministerietLandsforeningen af Menighedsråd mener også, at det er vigtigt, at præsten er til stede i sognet.
Men formand Søren Abildgaard er klar over, at der er brug for fleksibilitet, når det kommer til præstens bolig.
- Der er sket nogle ændringer i arbejdslivet, der gør, at præster i dag har mange forskellige ønsker og behov.
Man kan have behov for at bo et sted, hvor ens børn kan gå i skole.
Eller man har måske en ægtefælle, som har et arbejde.
Derfor er der også præster, som i dag ikke ønsker at bo i en præstebolig, siger Søren Abildgaard.
Landsforeningen af Menighedsråd repræsenterer 1.
700 af landets menighedsråd.
FacebookTwitterKopier linkEmner:Kirkeforhold|Bolig|Brejning|Jylland|Kirkeministeriet




https://www.dr.dk/sporten/fodbold/algeriet-vinder-afrikansk-mesterskab-foerste-gang-i-29-aar

FodboldAlgeriet vinder afrikansk mesterskab for første gang i 29 årMed en tidlig scoring vandt Algeriet 1-0 over Senegal i finalen ved det afrikanske mesterskab.
Algeriet fejrer triumfen ved Africa Cup of Nations efter finalesejren på 1-0 over Senegal.
Foto: REUTERS/Suhaib Salem 19.
juli 2019 kl.
23.
26 | opdateret 22.
juli 2019 kl.
16.
53Bemærk: artiklen er mere end 30 dage gammelLæs opEt tidligt mål var nok for Algeriet, som fredag kunne juble over den samlede sejr i Africa Cup of Nations.
Her bragede Algeriet og Senegal sammen i finalen, og den blev vundet 1-0 af Algeriet, som dermed vandt det afrikanske mesterskab for første gang siden 1990.
Algeriet har deltaget i turneringen 17 gange, og holdets store stjerne er Manchester Citys Riyad Mahrez, mens Senegals store navn er Liverpools Sadio Mané.
De to profiler brillerede dog ikke med mål i finalen, hvor Senegal jagtede sin første titel i turneringen.
Læs også:Premier League-profiler kæmper om den afrikanske trone: ’Det har været et stort kaos'Den afgørende scoring faldt efter blot to minutter, og kampen var derfor dårligt fløjtet i gang, før træner Djamel Belmadis tropper fra Algeriet kom foran.
Salif Sane var tilbage i startopstillingen i Senegals forsvar, da Napolis Kalidou Koulibaly havde karantæne, og Sane fik en uheldig rolle, da Algeriet scorede.
Algeriets Baghdad Bounedjah trak ind i banen og afsluttede et stykke fra feltet, hvorefter Salif Sane kastede sig ned for at afværge situationen.
Læs også:Tunesisk selvmål sender Senegal i afrikansk finaleBolden ramte da også Salif Sane, men blot for at tage en blød bue hen over hovedet på Senegal-keeper Alfred Gomis, der var trådt en meter ud af sit mål.
Derefter sejlede bolden i mål til 1-0.
Flere mål var der ikke i finalen, og derfor blev Nigerias Odion Ighalo topscorer med sine fem scoringer.
Både Sadio Mané og Riyad Mahrez scorede tre gange i turneringen.
/ritzau/FacebookTwitterKopier linkEmner:Algeriet|Kalidou Koulibaly (fodboldspiller)|Sadio Mané (fodboldspiller)|Senegal|Fodbold




https://www.dr.dk/nyheder/indland/i-nyborg-har-de-proevet-fyre-alle-p-vagterog-fortrudt-det-igen-folk-er-ligeglade-med

IndlandI Nyborg har de prøvet at fyre alle p-vagter.
.
.
og fortrudt det igen: ’Folk er ligeglade med lov og ret’En række kommuner dropper p-vagter.
I Nyborg har man genansat dem, selvom det giver underskud.
Butikker i Nyborg blev trætte af, at der ikke var parkering til kunderne, fordi folk parkerede i ugevis på pladser, der egentlig var begrænset til en time.
Af Nis Kielgast og Mikkel Leimand19.
juli 2019 kl.
21.
45Bemærk: artiklen er mere end 30 dage gammelLæs opEfter staten er begyndt at tage 70 procent af alle indtægter fra parkeringsafgifter, har flere kommuner valgt helt at droppe kontrollen.
Men i Nyborg har man allerede prøvet det – og nu gør man det stik modsatte.
Når der er tag-selv-bord af parkeringspladser og ingen kontrol, viser det sig, at folk er ligeglade med lov og ret.
Per Jespersen (S), medlem af byrådet i NyborgDen østfynske by droppede parkeringsvagterne tilbage i 2017, fordi kontrollen kostede mere, end afgifterne indbragte.
Men hurtigt måtte byrådet konstatere, at det ikke var alle bilister, der kunne håndtere fri parkering.
- Da vi nedlagde vores parkeringskontrol, kunne vi jo se, hvordan folk var ligeglade med reglerne.
Vi fik jo klager fra de handelsdrivende, fordi biler holdt 14 dage ude foran.
De lever jo af omsætningen fra kunder, der vil kunne parkere hurtigt lige foran butikkerne, siger Per Jespersen (S), der er formand for Teknik- og Miljøudvalget i Nyborg.
De dårlige erfaringer betød, at Nyborg i 2018 besluttede at genindføre parkeringsvagterne.
- Det skal være muligt at komme kørende ind i byen og stoppe uden for en forretning for at gå ind og handle.
Hvis der er halvtime- eller time-parkering, så skal det overholdes for at få et flow gennem byen.
Derfor har vi valgt at gøre det, selvom det er en underskudsforretning.
ParkeringsafgifterI 2018 besluttede den tidligere VLAK-regering med støtte fra Dansk Folkeparti at stramme den statslige ordning, så kommuner fra 2019 kun må beholde 30 procent af indtægterne fra p-billetter og p-afgifter.
Førhen måtte kommunerne beholde 50 procent af indtægterne.
- P-billetter må ikke være en pengemaskine eller skjulte skatter for kommunerne, lød det dengang fra tidligere økonomi- og indenrigsminister Simon Emil Ammitzbøll-Bille (LA).
Kilde: Social- og IndenrigsministerietFolk er ligeglade med lovenKommuner som Odsherred, Thisted og Struer er i øjeblikket i gang med at afvikle deres parkeringskontrol på grund af økonomien.
Men de vil have gavn af at lytte til erfaringerne fra Fyn, mener Per Jespersen.
Læs også:Her vil kommuner droppe p-vagter eller slække på kontrollen- I bund og grund skal vi tro på det bedste i alle mennesker, men når der er tag-selv-bord af parkeringspladser og ingen kontrol, viser det sig, at folk er ligeglade med lov og ret.
Jeg synes ikke, man skal droppe parkeringsvagter.
Der skal være lidt justits, siger han.
Det skræmmer ham ikke, at reglerne fra nytår blev ændret, så kommunerne går fra at aflevere 50 procent af indtægterne til staten til nu at skulle af med 70 procent.
For i Nyborg er p-vagter allerede alt andet end en pengemaskine.
- Vi havde i forvejen kalkuleret med et underskud, og det bliver så lidt større, så det betyder jo, at vi skal finde pengene et andet sted.
Men det er ikke noget, der vælter vores budgetter, siger Per Jespersen.
FacebookTwitterKopier linkEmner:Færdselsforseelser|Nyborg|Socialdemokraterne|Parkering|Fyn




https://www.dr.dk/sporten/fodbold/superliga/anfoert-af-fischers-finurligheder-klemmer-fck-sig-forbi-agf

SuperligaAnført af Fischers finurligheder klemmer FCK sig forbi AGFFC København levede op til favoritværdigheden og vandt 2-1 over AGF i Parken.
19.
juli 2019 kl.
21.
22 | opdateret 22.
juli 2019 kl.
16.
54Bemærk: artiklen er mere end 30 dage gammelLæs opAGF spillede godt med, men fik ikke point i fredagens udekamp i 3F Superligaen mod FC København, som vandt opgøret med 2-1.
FCK-profilen Viktor Fischer blev den afgørende faktor, da han lavede to fremragende oplæg til scoringerne fra Pierre Bengtsson og Jonas Wind.
Denne uges mest omtalte spiller i dansk fodbold har været Jens Stage, som før denne sæson kom til FCK fra netop AGF.
Jens Stage indledte kampen på bænken, men han fik de sidste 30 minutter på banen for værterne.
Ikke alle i Aarhus har været helt tilfredse med Stages skifte til FCK, og Jens Stages lejlighed i Aarhus blev i ugens løb udsat for hærværk.
Spilleren modtog dog både blomster og klapsalver fra begge klubbers fans før kampen, inden han også blev klappet på banen ved sin indskiftning.
Mestrene fandt hurtigt vej til nettetFCK kom bedst ud til kampen og kom foran efter 12 minutter.
Viktor Fischer sendte Pierre Bengtsson i dybden med en fremragende stikning, og Bengtsson kvitterede ved at sparke bolden i nettet.
Efter scoringen kom AGF bedre med og fik også bolden i mål, men scoringen blev underkendt for en noget tvivlsom offside.
AGF kunne dermed gå til pause bagud med 0-1 efter en første halvleg, hvor gæsterne ellers havde givet FCK god modstand.
Læs også:Fans støtter Jens Stage med en AGF-trøje: ’På tide, at vi som fans siger fra’Kampens afgørelse faldt efter godt en time, hvor Viktor Fischer på overlegen vis rundede en modstander, sendte bolden ind i feltet til Jonas Wind, som sparkede den fladt i mål til 2-0.
AGF's Tobias Sana burde efterfølgende have udlignet, men svenskeren sparkede forbi mål i en ellers helt fri position.
Gæsterne fik dog reduceret, da Jon Dagur Thorsteinsson på kølig vis vippede bolden hen over FCK-målmand Sten Grytebust og i mål til 1-2 i det 81.
minut.
I slutfasen fik AGF et direkte frispark på kanten af feltet, men Tobias Sana sparkede bolden over målet.
Jens Stage nåede at rage et gult kort til sig for et frispark midt på banen, men kunne efter kampen fejre, at FCK for sjette gang i træk besejrede AGF på hjemmebane i Superligaen.
/ritzau/FacebookTwitterKopier linkEmner:AGF|FC København|Viktor Fischer (fodboldspiller)|Fodbold|Aarhus




https://www.dr.dk/nyheder/udland/saudi-arabien-tager-imod-amerikanske-soldater

UdlandSaudi-Arabien tager imod amerikanske soldaterAmerikanske soldater i Saudi-Arabien skal yde en præventiv støtte mod nye trusler i regionen, oplyser USA.
20.
juli 2019 kl.
03.
46Bemærk: artiklen er mere end 30 dage gammelLæs opSaudi-Arabiens kong Salman har godkendt udstationeringen af amerikanske soldater i landet.
Det sker for at øge sikkerheden og stabiliteten i regionen.
Det rapporterer det statslige nyhedsbureau i Saudi-Arabien, SPA, fredag.
I en erklæring bekræfter det amerikanske forsvarsministerium, Pentagon, udstationeringen.
Ministeriet oplyser, at USA vil sende soldater og ressourcer til Saudi-Arabien for at yde "præventiv" støtte set i lyset af "nye, troværdige trusler".
Gestussen kommer midt i stigende spændinger mellem USA og Iran i Golfen.
Tidligere fredag oplyste Iran, at det har beslaglagt en britisk olietanker i Hormuzstrædet.
Samtidig afviste Iran en amerikansk påstand om, at USA torsdag ødelagde en iransk drone over netop Hormuzstrædet.
En unavngiven embedsmand fra det saudiarabiske forsvarsministerium oplyser til SPA, at beslutningen om at tage imod amerikanske soldater har til formål "at øge samarbejdet om at forsvare sikkerheden og stabiliteten i regionen".
Yderligere er formålet "at bevare freden i regionen", siger embedsmanden.
En amerikansk embedsmand, der udtaler sig på betingelse af anonymitet, fortæller, at udstationeringen vil omfatte omkring 500 personer fra USA's militær.
Udstationeringen er en del af en plan om at sende flere amerikanske soldater til Mellemøsten, som blev annonceret af Pentagon i juni.
I juni oplyste Pentagon, at USA vil sende yderligere 1000 soldater til Mellemøsten.
Dengang kaldte USA's fungerende forsvarsminister, Patrick Shanahan, forøgelsen et forsøg på at "øge sikkerheden omkring amerikanske interesser" i regionen.
I forvejen har amerikanerne oprustet markant i Mellemøsten, siden præsident Donald Trump sidste år valgte at trække USA ud af den internationale aftale om Irans atomprogram, der blev indgået i 2015.
For nuværende består oprustningen af omtrent 10.
000 soldater, flere langtrækkende bombefly samt et hangarskib med støttefartøjer.
The Washington Post beskriver den øgede amerikanske tilstedeværelse som et signal til Iran.
Samtidig skal det berolige amerikanske allierede i regionen.
/ritzau/ReutersFacebookTwitterKopier linkEmner:Donald Trump (politiker)|Saudi-Arabien|USA|Soldater|Washington Post




https://www.dr.dk/nyheder/regionale/bornholm/fjernbusser-i-opraab-passagerer-risikerer-blive-koert-ned-og-cyklister

BornholmFjernbusser i opråb: ’Passagerer risikerer at blive kørt ned og cyklister halshugget’Dansk Persontransport og Ældresagen kritiserer forholdene på Ingerslevsgade i København.
Det er især Ingerslevsgades cykelsti, som er placeret mellem busserne og fortovet, der volder problemer for chauffører, cyklister og passagerer.
Arkivfoto.
Af Dorte Holden Langemark, Simon Kofoed Toft og Morten Søgård Volff20.
juli 2019 kl.
09.
10Bemærk: artiklen er mere end 30 dage gammelLæs opNår man rejser fra København til eksempelvis Bornholm, Jylland eller Malmø via bus, skal man ofte trække sin rullende kuffert over til busholdepladserne på Ingerslevsgade, som ligger tæt på Københavns Hovedbanegård og DGI Byen.
Men det er ikke kun bagagens vægt, der kan give sved på panden, når man skal finde frem til den lange række af busser, der holder langs cykelstien.
For det kan være decideret farligt at stige ombord på bussen.
Der er nemlig for mange cyklister og for mange biler, der kan gøre strækningen farlig.
Buspassagererne skal nemlig stå på cykelstien, når bagagen skal pakkes, og når de skal ind i bussen.
Det er i hvert fald meldingen fra flere organisationer, som ofte benytter sig af den tættrafikerede busholdeplads i hjertet af København.
Dansk Persontransport har oplevet, at der er cyklister og passagerer, som er kommet galt afsted på cykelstien.
Arkivbillede.
En af dem er Ældre Sagen Bornholm, hvis medlemmer ofte benytter sig af busruterne Rute 700 eller Kombardo Expressen, som transporterer passagerer til Bornholm via Sverige:- Der er en tæt befærdet cykelsti, man skal krydse for bare at komme ind i bussen.
Det er en bekymring for vores medlemmer, siger næstformand i Ældre Sagen Bornholm Steen Thomsen.
Passagerne risikerer derfor, at en cyklist brager ind i dem.
Farlige situationer for alleDansk Persontransport, som er brancheorganisation for landets fjernbusser, kan sagtens genkende problematikken.
Direktør Michael Møller Nielsen påpeger, at det ikke alene er passagerne, som udsættes for fare, når de stiger ombord på busserne.
Det gør chaufførerne og cyklisterne også.
Hvis chaufførerne åbner for klapperne på den side, der ligger ud mod vejen, risikerer de at blive kørt ned.
Hvis de åbner på siden mod cykelstien, så risikerer cyklisterne at blive halshugget (.
.
.
)Michael Møller Nielsen, Dansk PersontransportHer nævner han specifikt de bagageklapper, der sidder i begge sider af bussen.
Når chaufføren åbner op for klapperne for at laste eller aflaste bagage, kan der opstå farlige situationer på begge sider af bussen.
- Hvis chaufførerne åbner for klapperne på den side, der ligger ud mod vejen, risikerer de at blive kørt ned.
Hvis de åbner på siden mod cykelstien, så risikerer cyklisterne at blive halshugget, så Ingerslevsgade skal have nogle forbedringer, siger Michael Møller Nielsen, der kalder gaden for decideret kaotisk.
Fjernbusterminal i 2023Københavns Kommune har i forvejen planlagt at anlægge en større fjernbusterminal ved Dybbølsbro Station over for indkøbscenteret Fisketorvet, så fjernbusserne kan komme væk fra Ingerslevsgade.
Men den terminal forventes først at stå færdig i 2023.
Men det er ikke optimalt, at passagerne skal vente i så lang tid på en ny terminal, mener næstformand i Ældre Sagen Bornholm Steen Thomsen.
- Jeg kan godt være temmelig bekymret for tidsperspektivet, fordi det betyder jo indirekte, at de forhold først bliver rettet om fire år, så jeg opfordrer stærkt Københavns Kommune til at finde midlertidige løsninger på problemet, siger han.
Og det har kommunen også forsøgt.
Den har i hvert fald været i løbende kontakt med blandt andet Dansk Persontransport, hvor der er kommet flere bud på, hvordan sikkerheden kan forbedres, indtil terminalen står færdig.
Lang tid at gå fra tanke til handlingEksempelvis er det blevet foreslået, at man rykker cykelstien over på den anden side af gaden, så cyklisterne ikke længere suser forbi passagerer og buschauffører, og kommunen har da også vist forståelse, siger Michael Møller Nielsen:- Kommunen kan godt se, at der er et problem på Ingerslevsgade, men problemet er, at det tager lidt for lang tid at gå fra tanke til handling, siger direktøren.
Københavns Kommune kan ikke stille med en talsmand på grund af ferie, men i et skriftligt svar til DR Bornholm skriver kommunens Teknik- og Miljøforvaltning:- Teknik og Miljøforvaltningen i Københavns Kommune har undersøgt flere forskellige trafikløsninger for at afhjælpe konflikterne imellem buspassagerer og cyklister, men det har ikke været muligt at finde en tilstrækkelig god løsning.
Derfor afventer man den nye fjernbusterminal.
Trafikstyrelsens vurdering•Trafikstyrelsen redegjorde i forbindelse med planlægning af en ny fjernbusterminal i København, at Ingerslevsgade som holdeplads er uhensigtsmæssigt placeret blandt andet på grund af følgende problemer:•Passagerer kan blive forvirrede over, at de stiger ud på en cykelsti og ikke fortov, når de træder ud af busserne.
•Passagerer har i den forbindelse oplevet, at de har været tæt på at blive kørt ned af cyklister.
•Desuden er der passagerer, der er gået ud på selve kørebanen for at hente bagage, når bagageklapperne har været åbnet mod vejsiden.
•Busser har sågar fået revet bagageklapperne af, fordi der er en bil, som har kørt ind i dem.
•Når der har været for mange passagerer på cykelstien, er der cyklister, som har kørt ud på kørebanen frem for at holde sig på stien.
•Derudover har Trafikstyrelsen også påpeget, at der ingen trafikinformation er på stedet, hvilket gør det svært for passagerne at finde den rigtige bus.
FacebookTwitterKopier linkEmner:København|Ældre Sagen|Bornholm|Københavns Kommune|Kollektiv trafik




https://www.dr.dk/sporten/cykling/tourdefrance/dagens-etape-kan-fuglsang-vinde-tid-paa-klassisk-tour-bjerg

Tour de FranceDAGENS ETAPE Kan Fuglsang vinde tid på klassisk Tour-bjerg?
Bjerget Col du Tourmalet lægger asfalt til en vild afslutning, hvor Jakob Fuglsang skal forsøge at vinde tid til klassementet.
Jakob Fuglsang og favoritterne skal forsøge at tage tid fra hinanden på etapens afsluttende stigning, det ikoniske bjerg Tourmalet.
Af Johan Haarløv20.
juli 2019 kl.
08.
29Bemærk: artiklen er mere end 30 dage gammelLæs opNu kan klassementsrytterne ikke trække den meget længere.
I dag skal og må de forsøge at tage tid på hinanden.
Og det gælder også danske Jakob Fuglsang.
Ja, det gælder i særdeleshed Fuglsang.
Den 34-årige Astana-rytter kørte en godkendt enkeltstart fredag i Pau, men han har stadig fire minutter og 29 sekunder op til manden i gult, Julian Alaphilippe, der ligner en mere og mere seriøs bejler til den samlede sejr, for hver dag der går.
Det kalder på angreb fra Fuglsang - eller andre ryttere, hvis podiedrømme er ved at fordufte med hver kilometer, feltet kommer nærmere Paris - på en etape, der på papiret ser sprængfarlig ud.
Rytterne skal nemlig bare tilbagelægge 117,5 kilometer fra byen Tarbes til toppen af det klassiske Tour-bjerg Col du Tourmalet.
Bjerget er klassisk i den forstand, at det – ligesom gårsdagens målby, Pau – nærmest altid er med på Tour-menuen.
I dag bliver 87.
gang, at rytterne skal klatre op ad det 19 kilometer lange bjerg, men det er blot tredje gang i historien, at etapen slutter på toppen af Tourmalet.
Senest en etape sluttede på det ikoniske bjerg var i 2010, hvor Andy Schleck og Alberto Contador duellerede om såvel etapesejren som den samlede sejr i Tour de France.
På de afgørende meter var den luxembourgske rytter hurtigst, men han havde Contador helt oppe i sit baghjul, da han krydsede stregen, så spanieren beholdt den gule trøje.
Hektisk startDer vil formentlig blive kørt stærkt lige fra første kilometer, og starten kan vise sig at blive særdeles hektisk.
Alle klassementshåbene vil forsøge at få en eller to af deres hjælperyttere afsted i et tidligt udbrud, så de på Tourmalet kan være klar i front til at hjælpe holdkaptajnerne det afgørende stykke op ad etapens afgørende kilometer.
Med en gennemsnitlig stigningsprocent på 7,4 procent over knap 20 kilometer er det dog ikke for sarte sjæle at klatre op af Tourmalet, som specielt på det sidste stykke bider hårdt fra sig med et par modbydeligt stejle passager.
Specielt de sidste kilometer op mod toppen af Tourmalet er stejle.
Spørgsmålet er, om Fuglsang har nok styrke i kroppen efter gårsdagens etape til at køre fra konkurrenterne, eller om han får nok at gøre med at hænge på favoritterne som Geraint Thomas og Egan Bernal.
Du kan følge etapen i vores liveopdatering her på dr.
dk, du kan også følge med i ’Touren på P3 eller tænde for fjernsynet og se det på TV 2.
FacebookTwitterKopier linkEmner:Alberto Contador (cykelrytter)|Andy Schleck (cykelrytter)|Cykelsport|Astana Pro Team|Frankrig




https://www.dr.dk/sporten/cykling/tourdefrance/styrtet-tour-belgier-under-kniven-alt-er-syet-og-det-var-et-stort-saar

Tour de FranceStyrtet Tour-belgier under kniven: 'Alt er syet, og det var et stort sår'Wout van Aert styrtede på enkeltstarten og udgik af Touren.
Fredag aften blev han opereret for et dybt kødsår.
Mathieu Heijboer, Jumbo-Visma-holdleder, fortæller, at Wout van Aert er blevet opereret som følge af sit styrt på Tourens 13.
etape.
Foto: Yorick Jansens/Belga via ZUMA Press) 19.
juli 2019 kl.
21.
08 | opdateret 19.
juli 2019 kl.
22.
21Bemærk: artiklen er mere end 30 dage gammelLæs opDet så slemt ud, da Wout van Aert styrtede på fredagens enkeltstart i Tour de France.
Den belgiske mester i enkeltstart kom ikke på cyklen igen, og han måtte udgå af løbet.
Fredag aften blev han så opereret for et dybt kødsår på et hospital.
Det bekræfter Mathieu Heijboer, der er holdleder på Wout van Aerts hold, Jumbo-Visma, til det hollandske medie NOS.
- Han vågner nu.
Alt er syet op, og det var et stort sår.
Vi må se, hvor længe det tager.
Han skal blive her et par dage, siger holdlederen.
Ifølge Mathieu Heijboer var der tale om et dybt kødsår, der også påvirkede muskulaturen i det ene ben hos Wout van Aert.
Den 24-årige belgier vandt Danmark Rundt i 2018, og han vandt også 10.
etape i dette års udgave af Touren, og han var et af de store håb i enkeltstarten.
Han så også længe ud til at få en god tid på enkeltstarten, men i et sving gik det galt med lidt over en kilometer til målstregen.
Wout van Aert skar et sving for hårdt, og han blev revet af cyklen i et dramatisk sammenstød med barrieren i høj fart, og han blev liggende på asfalten længe, før han altså blev fragtet til et hospital og opereret.
/ritzau/FacebookTwitterKopier linkEmner:Wout van Aert (cykelrytter)|Cykelsport|Visma|Frankrig|Holland




https://www.dr.dk/nyheder/udland/boris-johnsons-aarelange-eu-kritik-kan-foere-ham-til-downing-street-og-vaelte-ham-af

BrexitSe temaAf DR’s EU-korrespondentOle RyborgUdlandBoris Johnsons årelange EU-kritik kan føre ham til Downing Street.
Og vælte ham af pinden igenDa Boris Johnson kom til Bruxelles for 30 år siden, blev vi naboer, kolleger og gode venner.
Vi arbejdede begge på EU-skeptiske aviser - og dem var der brug for dengang.
20.
juli 2019 kl.
08.
00Bemærk: artiklen er mere end 30 dage gammelLæs opI 1991 flyttede jeg ind på Square Marie Louise i Bruxelles.
Jeg var ung og nyuddannet journalist, som på det tidspunkt allerede havde dækket EF-stoffet - som det jo hed dengang - i et par år som journalistelev og freelancer.
Det tog ikke lang tid, inden jeg blev gode venner med naboen, for vi opdagede hurtigt, at vi havde flere ting til fælles.
Vi var lige gamle.
Vi var begge ved lidt af et tilfælde havnet i Bruxelles på det mest spændende og politisk sprængfarlige tidspunkt i hele efterkrigstiden.
Berlinmuren var faldet, Sovjetunionen faldt fra hinanden og EF var ved at forandre sig til en europæisk union.
Vi arbejdede begge for EF-skeptiske aviser.
Jeg arbejdede for EU-modstandernes ugeavis Notat og for Dagbladet Information.
Naboen var korrespondent for den britiske avis The Daily Telegraph.
Hans byline i avisen var Boris Johnson.
Pressebaren var svaret på GoogleDet er fristende at begynde historien om Boris Johnsons tid som Bruxelles-korrespondent med at gentage nogle af de skøre og skæve EU-historier, han skrev, og som ofte fremkaldte en blanding af skæve smil og overbærende hovedrysten i pressesalen i Breydel-bygningen i Bruxelles.
I næste uge bliver det afgjort, om Boris Johnson skal overtage lederskabet af Det Konservative Parti og bliver britisk premierminister.
For det var altid underholdende, når Boris – ofte med skjorten hængende udenpå bukserne – rakte hånden op i pressesalen for at stille et spørgsmål.
For at forstå, hvad der skete og hvordan det foregik, så er det vigtigt at forstå, at starten af halvfemserne var en anden tid: Der var intet internet.
Ingen mobiltelefoner.
Intet Google.
Ville man vide, hvad der foregik i EF-samarbejdet, var man nødt til at møde op til Europa-Kommisionens pressebriefing, der blev afholdt hver dag kl.
12.
Ofte kom vi journalister lidt før.
Så drak vi kaffe i pressebaren, mens vi sludrede og udvekslede oplysninger om, hvad der skete – både i Bruxelles og i de forskellige lande.
Pressebaren var dengang for Bruxelles-journalister, hvad Google er i dag.
Stedet hvor man hurtigst fik oplysninger om, hvad der foregik i europæisk politik.
Og stedet hvor man fik indblik i, hvilke historier de andre medier lavede fra Bruxelles.
Bøjede bananer og lyserøde flamingoerArbejdssproget i pressesalen var fransk – kun fransk.
Så når journalisterne skulle stille spørgsmål til talsmændene i Europa-Kommissionen, skulle det foregå på fransk.
Og der var ingen oversættelse.
Enhver, der har ført en samtale med Boris Johnson, ved, at han brummer, at han holder lange pauser, og at han ikke altid færdiggør sine sætninger.
Så det førte jævnligt til muntre scener i pressesalen, når han rakte hånden i vejret for at få en kommentar til en af de skøre historier, han elskede at lave.
Læs også:PORTRÆT Bulderbassen Boris lader ikke kontroverser komme i vejenDet var historier om europæiske regler om bøjede bananer, planer om at jævne den ikoniske Berlaymont-bygning med jorden, da den var fyldt med asbest og meget andet.
En munter episode var, da Boris Johnsen fik ordet i pressesalen og spurgte ind til, hvorfor EF ville forbyde lyserøde flamingoer?
Ingen – absolut ingen – i hele pressesalen forstod, hvad Boris Johnson mente.
Det viste sig – som så ofte før – med Boris Johnsons skæve EU-historier, at der var lidt om sagen – men at historien alligevel ikke var rigtig.
Men da det lød som et spørgsmål, som muligvis handlede om landbrugspolitik, gik landbrugskommissærens talsmand op på podiet for at svare.
Den efterfølgende scene var ubeskrivelig.
Boris Johnson forsøgte - på fransk - at forklare, hvorfor et sæt nye regler, der skulle vedtages i Bruxelles, ville betyde, at der aldrig mere ville være lyserøde flamingoer i de zoologiske haver i Europa.
Og landbrugskommissærens talsmand - en irer ved navn Gerard Kiely – forsøgte efter bedste evne – også på fransk - at forklare, at der ikke var nogen planer om at forbyde lyserøde flamingoer.
Imens sad resten af pressesalen med en blanding af munterhed og hovedrysten og forsøgte at finde ud af, hvad der egentlig var op og ned på flamingo-historien.
Det viste sig – som så ofte før – med Boris Johnsons skæve EU-historier, at der var lidt om sagen – men at historien alligevel ikke var rigtig.
EF-landene var i gang med at lave det indre marked, og det betød harmonisering af tusindvis af regler.
Flamingo-historien handlede om et bestemt farvestof, som var på vej til at blive forbudt – som menneskeføde.
I naturen får flamingoer deres lyserøde farve fra det røde pigment i de mange rejer og skaldyr, som flamingoerne spiser.
I zoologiske haver fodres flamingoer ofte med noget andet og billigere end rejer og skaldyr, og for at bevare farven tilsættes der lidt farvestof til flamingoernes mad.
Så – med en pæn portion journalistisk stramning – var der altså en oplagt historie: EF forbyder lyserøde flamingoer.
Lille spredning i EuropaMange har forsøgt at bedømme, hvilken indflydelse Boris Johnson og hans skæve EU-historier har haft på EU-debatten – både i Storbritannien og i resten af Europa.
Hvis historierne havde været skrevet i dag, havde de uden tvivl fået stor udbredelse.
I dag deles historier hurtigt på sociale medier, og det er formentlig de færreste, som deler en historie, der først undersøger, om der faktisk er hold i historien.
Men starten af halvfemserne i Bruxelles var en anden tid.
Hvis man ville vide, hvad der stod i andre aviser, var man nødt til at købe dem.
Derfor begyndte dagen som korrespondent i Bruxelles altid med en tur i aviskiosken for at hente aviser.
Og udenlandske aviser var dyre.
Hvis man f.
eks.
ville købe en dansk avis, som blev fløjet ned til Bruxelles med et morgenfly, kostede en avis 20 kroner.
Og det var vel at mærke i 1990.
Det betød også, at når vi som journalister hørte om nogle af Boris Johnsons historier, var det enten fordi, der blev stillet spørgsmål om historierne ved den daglige pressebriefing, eller fordi vi faldt over historierne i de daglige presseklip.
Europa-Kommissionen har et kontor i hvert medlemsland, og de klippede de vigtigste historier ud af aviserne og sendte dem med fax til Bruxelles.
Her blev historierne så kopieret, og som en hjælp til journalisterne, lå der såkaldte press review med et antal kopierede historier, som vi kunne læse.
Derfor var det kun i et mere begrænset omfang, at Boris Johnsons skæve historier spredte sig til den øvrige europæiske presse.
Større spredning i UKAnderledes var det i Storbritannien.
På avisredaktionerne i London læste alle Daily Telegraph.
Og Boris Johnsons historier fandt oftere og oftere vej til forsiden på avisen.
Det betød, at de øvrige britiske journalister i Bruxelles igen og igen blev ringet op af deres redaktioner hjemme i London, som gerne ville have deres egen version af Boris Johnsons historier.
For de britiske kolleger i pressesalen var mange af Boris Johnsons historier en stor kilde til frustration.
Der var ikke nogen mobiltelefoner.
Når der var rådsmøder, var der et pressecenter, og heri lå et callcenter med 20 telefonbokse.
Redaktionerne kunne ringe ind, og så blev vi som journalister kaldt over en højtaler og fik tildelt en telefonboks.
Eller vi kunne selv gå ind og bestille en telefonlinje, når der skulle ringes hjem til redaktionen.
Telefonboksene var egentlig bare en telefon, som hang på væggen og en lille skillevæg mellem hver af de godt 20 telefoner i lokalet.
Boksene var åbne.
Så når man stod i en boks og talte med redaktionen, kunne man ikke undgå at overhøre samtalerne i nabo-telefonboksen.
Og det skete jævnligt, at man kunne høre en journalist fra The Times, Daily Mail, The Guardian eller en af de andre britiske aviser stå i telefonboksen og forsøge at forklare redaktionen hjemme i London, at vist var Boris Johnsons historie god – den var bare ikke rigtig.
Imens kunne EU-talsmænd og resten af pressesalen muntert måbende følge, hvad der oftere og oftere udviklede sig til interne britiske slagsmål om europapolitikNogle gange lykkedes kollegerne med at få stoppet, at en skæv Boris-historie spredte sig.
Andre gange kunne man dagen efter møde frustrerede britiske kolleger, som havde oplevet, at redaktionen hjemme i London havde ændret deres historie for at få en del af en Boris-historie med.
Også pressesalen ved den daglige pressebriefing kunne nogle gange udvikle sig til en munter kamp mellem Boris Johnson og nogle af de britiske kolleger.
Her kunne man høre, hvordan britiske kolleger stillede spørgsmål til Kommissionens talsmænd for at få kommentarer til en Boris-historie fra Daily Telegraph.
Især The Guardian havde dengang en korrespondent som i pressesalen var lige så ”legendarisk” som Boris Johnson.
Hans navn var John Palmer.
Og den daglige pressebriefing kunne engang imellem udvikle sig til en slags verbal duel mellem John Palmer og Boris Johnson, hvor de to – på fransk – stillede spørgsmål til forskellige talsmænd i Kommissionen om en eller anden historie, som Boris Johnson havde skrevet.
Imens kunne EU-talsmænd og resten af pressesalen muntert måbende følge, hvad der oftere og oftere udviklede sig til interne britiske slagsmål om europapolitik – oftest fuldstændig afkoblet fra, hvad der var på den europæiske politiske dagsorden i resten af Europa.
Et halvfemser-fænomen, som er blevet endnu mere tydeligt ved pressebriefinger i Bruxelles i dag.
Problemer i UK og DanmarkNogle af Boris Johnsons historier om EU-regler og deres effekt fandt dog vej til dansk og skandinavisk presse.
Men skal man pege på et område, hvor Boris Johnson og hans journalistik spillede en større og mere væsentlig rolle, var indenfor et andet område:Nemlig beskrivelsen af den rivende udvikling som det europæiske samarbejde havnede i efter Berlinmurens fald.
Det var også på det område, jeg selv havde det tætteste samarbejde med Boris Johnson.
Tilbage i slutningen af firserne hed samarbejdet stadig Det Europæiske Fællesskab – forkortet EF.
Samarbejdet bestod af 12 medlemslande, og de var langt fra altid enige om, hvordan det hele skulle udvikle sig.
Specielt to af de 12 medlemslande – nemlig Danmark og Storbritannien – skilte sig ud, når diskussionen handlede om, hvorvidt det europæiske samarbejde skulle udvikle sig til en egentlig union.
Franske Jacques Delors var formand for EU-Kommisionen frem til 1995.
Første gang jeg selv oplevede, hvordan EF-diskussionen i Danmark var diametralt modsat af diskussionen i eksempelvis Tyskland, var, da jeg dækkede mit første topmøde.
Det var i juni 1988 og foregik i Messecentret i Hannover.
De 12 stats- og regeringschefer blev enige om at nedsætte et udvalg med den daværende kommissionsformand, Jacques Delors, som formand.
Udvalget skulle udarbejde en plan for, hvordan man kunne indføre en fælles europæisk mønt.
Den tyske kansler, Helmut Kohl, kaldte dagen for historisk.
Et første skridt mod en fælles europæisk valuta.
Statsminister Poul Schlüter havde en noget anden udlægning af, hvad der var sket ved topmødet:- Det har været en god dag for Danmark.
Det er lykkedes af få planerne om en fælles EF-valuta begravet i et udvalg, lød vurderingen fra den daværende danske statsminister.
Få år inden havde Poul Schlüter før den danske folkeafstemning om EF-Pakken erklæret, at hvis bare danskerne stemte ja, så ville planerne om en europæisk union være ”stendød”.
Du kan se klippet med daværende statsminister, Poul Schlüter, her:I november 1989 faldt Berlinmuren.
Tyskland stod overfor en genforening, og efter en del diskussion og uenighed blev de 12 EF-lande enige om at indlede forhandlinger – både om etableringen af en økonomisk og monetær union – og en politisk union.
For en række EF-lande var udviklingen både logisk og ønskværdig.
Beneluxlandene, Tyskland, Frankrig og sydeuropæiske lande som Spanien og Italien bakkede op.
Men især to EF-lande havde store indenrigspolitiske problemer med de mange unionsplaner: Danmark og Storbritannien.
Thatchers faldI Danmark forsøgte specielt Poul Schlüter at give indtryk af, at planerne om fælles mønt, fælles udenrigs- og sikkerhedspolitik, europæisk politisamarbejde og meget andet ikke var så voldsomme og så vidtgående.
Den indenrigspolitiske situation i Storbritannien var ikke identisk – men den lignede alligevel meget.
Den daværende britiske premierminister Margaret Thatcher ses her med udenrigsminister Geoffrey Howe før Det Europæiske Råds møde i december 1987 i København.
Premierminister Margaret Thatcher havde stadig større problemer med at styre sit konservative regeringsparti på EF-politikken.
Nogle politikere – for eksempel Bill Cash som stadig er aktiv i dag – var allerede dengang markante modstandere af yderligere europæisk integration.
Mens andre fremtrædende konservative politikere bakkede op om EF-planerne.
De konservative var – dengang som i dag – splittede, og det skabte problemer for Margaret Thatcher.
Da hun kom hjem efter EF-Topmødet i Rom i oktober 1990 og talte i det britiske underhus, så forsøgte hun at forklare, at planerne om en fælles EF-valuta egentlig ikke handlede om at indføre en fælles mønt.
Det handlede om at indføre en parallelvaluta, som virksomheder kunne benytte, når de handlede.
Og mens debatten i Underhuset udviklede sig, fik Margaret Thatcher taget grundigt afstand fra alle planer om at udvikle EF-samarbejdet og give mere magt til Europa-Parlamentet og Europa-Kommissionen sådan som de øvrige EF-lande ønskede.
No, no, no lød den legendariske udmelding fra Margaret Thatcher.
Kort tid efter var hun borte som britisk premierminister.
Fældet på grund af intern britisk konservativ uenighed om europapolitikken.
En skæbne som skulle overgå flere konservative premierministre efter Thatcher.
Også Theresa May og tidligere premierminister David Cameron er blevet udfordret af briternes forhold til EU.
Tabt suverænitetMed regeringer i både Danmark og Storbritannien som hele tiden forsøgte at nedtone betydningen af de unionsplaner, som EF-landene var i gang med, var jorden gødet for et utal af historier om EU-planer om øget europæisk integration.
EF-landene forhandlede om to traktater om politisk og monetær union i to såkaldte regeringskonferencer.
Alle dokumenter, som blev præsenteret i regeringskonferencerne var fortrolige – undtagen i Danmark.
Her havde udenrigsminister Uffe Ellemann-Jensen lovet Folketingets Markedsudvalg, at det havde adgang til alle oplysninger.
Det gjorde mig til lidt af en gylden kollega i Bruxelles.
For jeg sørgede for, at alle papirer til markedsudvalget blev sendt til mig i Bruxelles - med almindelig post.
Og dermed var jeg pludselig en af de mest velorienterede journalister i Bruxelles.
Det vidste Boris Johnson – og en del andre.
Uden internet var papir noget, man delte – enten ved kopimaskinen eller via telefax.
Og papirerne om regeringskonferencen var en sand guldgrube af oplysninger om, hvilke planer de forskellige lande havde.
Historierne var forskellige.
De danske historier handlede ofte om, hvor det europæiske samarbejde nu var på vej hen – stillet op overfor, hvilken udvikling danske politikere tidligere havde spået ville komme.
John Major nåede at være premierminister og leder af det Konservative Parti fra 1990-1997.
I Storbritannien var historierne mere straight forward.
Vinklen var oftest, at der var planer om mere magt til de europæiske institutioner, og at Storbritannien og det britiske parlament derfor ville tabe suverænitet.
Boris Johnson elskede de historier.
Han elskede at beskrive de forskellige planer om et føderalt Europa, hvor Storbritannien tabte magt.
Daily Telegraph elskede historierne, mens de konservative premierministre hadede dem.
De kostede Margaret Thatcher posten som premierminister, og de betød, at hendes efterfølger, John Major, aldrig fik en chance for at etablere sig på posten.
Hans regering blev slidt op af EF spørgsmålet.
Boris og det danske nejI december 1991 blev EF-landene enige om Maastricht-traktaten, som skulle ændre navnet på det europæiske samarbejde fra EF til EU – Den Europæiske Union.
Da traktatforhandlingerne sluttede en sen nattetime i december 1991, og den nye britiske premierminister, John Major, holdt pressekonference, erklærede han, at det var game, set and match for Storbritannien i forhandlingerne.
Briterne havde fået alt, hvad de ønskede sig og var ikke tvunget til noget uønsket.
Og udenrigsminister Uffe Ellemann-Jensen vurderede overfor DR's daværende Bruxelles-korrespondent, Rolf Jonshøj, at danskerne ikke kun ville sige ja, men ligefrem "ja tak", når der senere skulle stemmes om Maastricht-traktaten ved en folkeafstemning.
Men kastede man blot et enkelt blik på Maastricht-traktaten, så var det tydeligt for enhver, at EU-samarbejdet udviklede sig hurtigere og langt mere vidtgående end det indtryk, man kunne få at de indenrigspolitiske diskussioner i både Danmark og Storbritannien.
Og mens danskerne forberedte sig på en folkeafstemning den 2.
juni, så var man i Europa-Kommissionen i gang med at forberede sig på, hvordan EU-samarbejdet fremover skulle udvikle sig, når antallet af medlemslande skulle udvides fra 12 til langt flere medlemmer.
Kommissionens formand, Jacques Delors, bad en af sine nærmeste medarbejdere – en franskmand ved navn Michel Petit – om at udarbejde en plan for, hvordan man kunne sikre, at et EU med 30 medlemslande ville kunne træffe beslutninger.
Løsningsforslagene, som Michel Petit præsenterede for Jacques Delors, var radikale.
Det mest oplagte ville være, at ikke alle EU-lande skulle udpege en kommissær.
Der burde ikke være en EU-kommissær per land.
Langt flere beslutninger skulle træffes ved flertalsafgørelser.
Altså mindre vetoret til medlemslandene.
Og Europa-Parlamentet skulle have mere indflydelse.
Der var ”kun” tale om et papir som var udarbejdet til Delors.
En beskrivelse af forskellige scenarier.
Men papiret blev lækket til pressen, og så var fanden ellers løs i Laksegade.
Jeg selv skrev historien til Dagbladet Information, hvor de hemmelige planer fyldte hele forsiden.
Boris Johnson lavede samme historie til Daily Telegraph om den hemmelige Delors-plan om mere union.
Historien om Delors planer, som den tog sig ud i avisen i 1992.
Historien gav genlyd i Danmark.
Så meget, at udenrigsminister Uffe Ellemann-Jensen truede Jacques Delors med, at han ikke ville blive genudpeget som formand for Europa-Kommissionen, hvis ikke han trak forslagene tilbage.
Det førte til en nærmest absurd situation op til den danske folkeafstemning, hvor de danske journalister blev inviteret til møde med Delors, som forsøgte at forklare, at der ikke var noget forslag.
Tvivlende danskereEfterhånden som den danske folkeafstemning nærmede sig, fik Boris Johnson mere og mere øjnene op for, at danskerne skulle stemme, og at det kunne være en historie.
En dag kom han hen til mig i pressebaren ved den daglige briefing og spurgte til den danske afstemning.
- Det bliver vel et ja, gør det ikke, spurgte Boris Johnson.
- Jeg er ikke sikker.
Jeg tror godt, at det kan ende med et nej, svarede jeg.
Boris Johnson blev straks interesseret.
Artiklen som Boris Johnson skrev før den danske folkeafstemning i 1992.
Vi bestilte kaffe.
Jeg forklarede om de danske diskussioner og den indenrigspolitiske situation og debat, og så tænkte jeg ikke mere på det.
Indtil dagen efter, hvor der var landbrugsministerrådsmøde.
I korridoren mødte jeg en kollega fra Financial Times, som grinende kom imod mig:- Jeg kan se, at du er i Daily Telegraph i dag, Ole, sagde han.
Han havde set, at jeg havde drukket kaffe med Boris og havde læst den artikel, Boris Johnsen efterfølgende havde skrevet.
Artiklen havde overskriften "Dubious Danes Threaten to kill off EC Treaty in referendum": Tvivlende danskere truer med at dræbe EF-traktat i folkeafstemning.
Artiklen er baseret på tre anonyme milder.
En erfaren politisk observatør, en analytiker og ”en dansker”.
Da jeg havde fundet Boris Johnsons artikel i de daglige presseklip, kunne jeg konstatere, at de tre kilder, som optræder i artiklen, siger præcis de ting, jeg selv fortalte Boris Johnson, da vi dagen inden drak kaffe.
Herunder kan du se Boris Johnsons reaktion, da han sidste sommer fik overbragt en hilsen fra DR's EU-korrespondent:Unions boomerangGennem sine år som journalist og klummeskriver har Boris Johnson mere end nogen anden været skribenten, som har pustet til den ild, der førte til, at et flertal af briterne for tre år siden stemte for, at Storbritannien skal forlade EU.
Boris Johnson har – på godt og ondt – været en af de førende drivkrafter i den EU-debat, som har præget britisk politik i årtier.
Og det er nu den britiske EU-debat, der om noget er anledningen til, at Boris Johnson lige nu er favorit til i næste uge at blive Storbritanniens næste premierminister.
Det kan vise sig at blive skæbnens ironi, at Boris Johnson står til at arve de problemer med EU og det konservative parti, som har været skæbnesvangert for de seneste fire konservative britiske premierministre: Margaret Thatcher, John Major, David Cameron og Theresa May.
Boris Johnson var en af de mest markante stemmer bag "Leave"-kampagnen i Storbritannien i 2016.
Det er den EU-kritik, som Boris Johnson om nogen har været med til at skabe i Storbritannien, der er på vej til at føre ham til magten og ind i Downing Street nr.
10.
Og det kan vise sig, at det bliver den selvsamme EU-kritik, som kan føre til, at han går over i historien som den premierminister, der sad kortest tid på magten.
Uanset hvad der sker og hvordan det går, så er der dog næppe tvivl om, at Daily Telegraph står parat til at fortsætte med at lægge spalter til Boris Johnson, når han skriver om EU.
FacebookTwitterKopier linkEmner:Bruxelles|Storbritannien|London|Valg og folkeafstemninger|Landbrugspolitik




https://www.dr.dk/nyheder/indland/efter-dadyrangreb-ny-ulv-er-fundet-i-midtjylland

Ulve i DanmarkSe temaIndlandEfter dådyrangreb: Ny ulv er fundet i Midtjylland Der er siden april måned indvandret to hanulve til Jylland.
Den seneste vurderes at være kommet til i maj.
På bare tre måneder er der kommet to nye hanulve til Danmark.
(Arkivfoto) 19.
juli 2019 kl.
22.
16Bemærk: artiklen er mere end 30 dage gammelLæs opEn ung hanulv er for nylig indvandret fra Tyskland og har måske slået sig ned i Midtjylland.
Det viser DNA-prøver, som det tyske Senckenberg-laboratorie har foretaget for Miljøstyrelsen.
Dermed er den danske ulvebestand blevet mindst to hanulve rigere inden for de seneste tre måneder.
Den senest tilkomne har navnet GW1156m og blev opdaget i Midtjylland, fortæller Kent Olsen, forsknings- og samlingschef ved Naturhistorisk Museum Aarhus.
- Det er rigtigt, at der i foråret er kommet to nye ulve til Danmark.
Den ene af ulvene har vi ikke identificeret endeligt endnu, men vi ved, at der er tale om en hanulv, og at den formentlig er kommet til Danmark i april måned.
- Den senest indvandrede ulv har vi fået identificeret.
Det er sket ud fra dna, der er blevet fundet ved Silkeborg i et område, der hedder Harbovad.
- Her ligger der en privat hjortefarm, hvor dna-spor fra ulven blev fundet på to dræbte dådyr 5.
juni, siger Kent Olsen.
Født 700 km fra DanmarkNaturhistorisk Museum Aarhus og Aarhus Universitet overvåger ulvebestanden i Danmark for Miljøstyrelsen.
Ud fra DNA-prøverne har forskerne præcist kunne identificere ulven.
- Den er født i 2017 eller 2018 i Sachsen i Tyskland, så dens fødested ligger cirka 700 kilometer fra, hvor den bliver fundet i Danmark første gang.
Siden 5.
juni er der imidlertid ikke bekræftede spor efter GW1156m.
Men Kent Olsen tror, at ulvene fortsat er i Danmark.
- Jeg finder det overvejende sandsynligt, at begge ulve stadig er i Danmark.
Men GW1156m er formentlig vandret videre (fra Midtjylland, red.
), da den hanulv, der kom til i foråret, allerede er i Midtjylland.
- Derfor er det muligt, at GW1156m har opdaget, at der var afføring fra en anden ulv i området, og så er den vandret videre, siger han.
Har dræbt 33 fårSkal man tro det tyske medie Bild, så har GW1156m på sin vej gennem Nordtyskland gjort sig bemærket.
I en artikel fra 18.
juli skriver avisen således, at GW1156m siden april har dræbt hele 33 får i området omkring byen Lauenburg øst for Hamburg.
Kent Olsen kender ikke til ulvens eventuelle tidligere bedrifter i udlandet, men han understreger, at intet tyder på, at den nye ulv opfører sig unormalt.
- Ulven (GW1156m, red.
) har formentlig været her i godt 2-3 uger før angrebet sker i Harbovad.
Og siden er der gået over en måned, hvor vi ikke har nogen bekræftede angreb fra den.
- Så ud fra det vil jeg sige, at den opfører sig fuldstændig normalt og givetvis finder sin føde i form af hjortevildt i naturen, siger han.
Læs også:DF vil have ulveproblem løst inden der kommer 'lig på bordet'Miljøstyrelsen bekræfter, at ulven ikke er klassificeret som en problemulv i Tyskland, og med fundet af GW1156m estimeres det, at der er fem voksne ulve, samt et kuld unger i Danmark.
Naturhistorisk Museum Aarhus og Aarhus Universitet forventer snarest at kunne offentliggøre identiteten på den anden nye hanulv, der har slået sig ned i Midtjylland.
/ritzau/FacebookTwitterKopier linkEmner:Dyr|Jylland|Aarhus|Miljøstyrelsen|Naturhistorisk Museum




https://www.dr.dk/nyheder/penge/volvo-tilbagekalder-6500-biler-i-danmark

PengeVolvo tilbagekalder 6.
500 biler i DanmarkEfter tilfælde af brand i motorrum tilbagekalder Volvo 503.
000 biler globalt.
6.
500 af dem er danske.
Opdager man en misduft fra motorrummet, skal men stoppe bilen og kontakte Volvo-assistance, lyder det fra Volvo (arkivfoto) 20.
juli 2019 kl.
11.
49Bemærk: artiklen er mere end 30 dage gammelLæs opVolvo tilbagekalder 6.
500 biler i Danmark, efter at der i udlandet har været tilfælde af brand i motorrummet, bekræfter Jan Larsen, PR Manager i Volvo Cars Denmark.
- Det er det, vi kalder en 'præventiv recall'.
Der er konstateret enkelte tilfælde globalt, hvor der er opstået en mindre brand i motorrummet, siger han.
Skat vil i den kommende tid sende breve til Volvo-ejere med toliters fircylindret dieselmotorer produceret mellem 2014 og 2019 med oplysninger om sagen.
Her fremgår det, at bilejerne skal kontakte en lokal Volvo-forhandler og aftale tid til eftersyn og softwareopdatering.
Skat sender brevene ud- Der vil ske en lille ombygning af bilen, og så kommer der en softwareopdatering.
Så er alt godt og trygt igen.
Nogle af bilejerne har modtaget brevet fra Skat, som sender brevene ud, fordi Volvo ikke må ligge inde med oplysninger om, hvem der ejer bilerne.
Der er ifølge Jan Larsen ingen grund til bekymring hos de mange tusinde danske Volvo-ejere, som kører i de pågældende biler.
- Men opdager man, inden man kommer til eftersyn ved sin lokale forhandler, en misduft fra motorrummet, skal man stoppe bilen og kontakte Volvo-assistance, siger Jan Larsen.
På verdensplan er det i omegnen af 503.
000 biler, som Volvo tilbagekalder på grund af den mulige motorfejl.
/ritzau/FacebookTwitterKopier linkEmner:Volvo|Skat|Biler




