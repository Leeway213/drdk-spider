https://www.dr.dk/nyheder/penge/flyselskab-med-rute-til-esbjerg-er-gaet-konkurs

PengeFlyselskab med rute til Esbjerg er gået konkursFlyselskabet Flybmi havde fem ugentlige afgange til og fra Esbjerg Lufthavn.
Alle afgange er aflyst.
Selskabet fløj flere gange ugentligt mellem Esbjerg og Aberdeen.
16.
feb.
2019 kl.
23.
33Bemærk: artiklen er mere end 30 dage gammelLæs opDet britiske flyselskab Flybmi, der har en rute mellem Esbjerg og Aberdeen i Skotland, er gået konkurs.
Det skriver selskabet i en pressemeddelelse.
- Alle flyafgange er blevet aflyst med øjeblikkelig virkning både fra og til Storbritannien og inden for Europa, skriver selskabet i meddelelsen.
- Flyselskabet har mødt store udfordringer, heriblandt nylige stigninger i omkostninger til brændsel og CO2.
- Sidstnævnte skyldes EU's nylige beslutning om at udelukke britiske flyselskaber fra fuld deltagelse i EU's emissionshandelssystem (handel med CO2-kvoter, red.
), skriver Flybmi.
Ifølge selskabet har usikkerheden omkring den britiske exit fra EU gjort det umuligt at sikre gode kontrakter i Europa.
- Udfordringerne, især dem, der er skabt af brexit, har vist sig at være uoverkommelige, skriver selskabet.
Find andre selskaberFlybmi opfordrer alle ramte passagerer til at ombooke deres afgange hos andre selskaber.
Rejsende med en rejseforsikring bør tjekke, om den dækker.
- Selskabet er ikke i stand til at arrangere eller ombooke nogle fly for dig, skriver Flybmi.
Flyselskabet, der har det fulde navn British Midland Regional Limited, havde fem afgange til og fra Esbjerg Lufthavn hver uge.
Flyene har typisk plads til 48 passagerer.
Flybmi opererer 17 fly på ruter til og fra 25 europæiske byer.
Selskabet har 376 ansatte fordelt i Storbritannien, Tyskland, Sverige og Belgien.
- Det er med et tungt hjerte, at vi kommer med denne uundgåelige udmelding i dag, står der i pressemeddelelsen.
/ritzau/FacebookTwitterKopier linkEmner:EU|Storbritannien|Flyselskaber|Esbjerg|EU-forhold




https://www.dr.dk/nyheder/udland/amerikansk-fly-sender-nodhjaelp-mod-venezuela

UdlandAmerikansk fly sender nødhjælp mod VenezuelaVenezuelas militær må gøre op, om det støtter folket eller præsident Nicolás Maduro, siger oppositionsleder.
Dette militærfly landede lørdag i Colombia nær Venezuelas grænse med nødhjælp.
16.
feb.
2019 kl.
22.
49Bemærk: artiklen er mere end 30 dage gammelLæs opEt amerikansk militært transportfly med nødhjælp er lørdag landet i den colombianske by Cucuta nær den venezuelanske grænse.
Nødhjælpens videre fremtid er dog fortsat usikker.
Både mad og medicin er i forvejen oplagret nær Venezuelas grænse.
Den venezuelanske præsident, Nicolás Maduro, nægter at lade nødhjælp komme ind i landet.
Han har beordret militæret til at blokere grænsen, da han slet ikke mener, at Venezuela befinder sig i en humanitær krise.
Han mener i stedet, at det hele er en "politisk forestilling", der skal give USA en undskyldning for at lede en invasion i landet.
Den spændte politiske situation i Venezuela spidsede yderligere til i januar.
Her udnævnte lederen af den oppositionskontrollerede Nationalforsamling, Juan Guaidó, sig selv som fungerende præsident i landet.
Kalder Maduro tronranerGuaidó har lovet, at nødhjælpen vil komme ind i landet om en uge - lørdag den 23.
februar.
Det løfte gentog han lørdag.
- Vi kommer til at organisere os i brigader, siger Guaidó.
- Den besked, vi skal have givet til de væbnede styrker, er, at de har en uge til at gøre det rigtige.
Vil de være med vores familier og vores folk, eller vil de være med tronraneren, som bliver ved med at lyve?
Guaidó har flere gange brugt ordet tronraner om Maduro.
Det er en betegnelse for en person, der ulovligt tilegner sig magt.
Maduros valgsejr i maj sidste år beskyldes af mange for at være ulovlig.
Ifølge en af Guaidós repræsentanter Lester Toledo står massevis af venezuelanere klar til at hjælp med at hente nødhjælpen.
Lørdagens sending af nødhjælp er den anden store sending af amerikansk og international hjælp til det hårdt prøvede sydamerikanske land.
/ritzau/FacebookTwitterKopier linkEmner:Venezuela|Militær|Colombia|USA




https://www.dr.dk/sporten/atletik/video-alm-har-valgt-sin-ol-rute-mavefornemmelsen-siger-5000-meter

AtletikVIDEO Alm har valgt sin OL-rute: 'Mavefornemmelsen siger 5000 meter'Maja Alm satser på at kvalificere sig til OL ved at løbe 5000 meter.
Af Michael Sten Jensen i Lyon og Indslag af Anne Hedegaard Petersen16.
feb.
2019 kl.
20.
07Bemærk: artiklen er mere end 30 dage gammelLæs opMaja Alm forsøgte sig for første gang på 1500-meter-distancen lørdag ved indendørs-DM i Skive, og det klarede den syvdobbelte orienteringsverdensmester sikkert i årets hurtigste tid med 4:22,42 min.
I videoen kan du følge Maja Alm ved danmarksmesterskaberne i Skive, hvor hun samtidig fortalte, at hun fremadrettet satser på at kvalificere sig til OL ved at løbe 5000 meter.
FacebookTwitterKopier linkEmner:Maja Alm (atlet)|Skive




https://www.dr.dk/sporten/udstoedt-quarterback-indgaar-fortroligt-forlig-med-nfl

SportUdstødt quarterback indgår fortroligt forlig med NFLColin Kaepernick blev et symbol på racekampen i USA, da han knælede under den amerikanske nationalsang før en kamp i 2016.
- Tro på noget.
Også selv om du må ofre alt, har Colin Kaepernick udtalt.
Han blev et symbol på den amerikanske racedebat, da han som den første knælede under den amerikanske nationalsang før en kamp.
Af Sandra Meersohn Meinecke16.
feb.
2019 kl.
21.
28Bemærk: artiklen er mere end 30 dage gammelLæs opDen amerikanske fodboldspiller Colin Kaepernick, der knælede under nationalsangen i protest mod racediskrimination, har indgået et forlig med The National Football League, NFL.
Det sker efter flere års konflikt mellem parterne, hvor Colin Kaepernick blandt andet har lagt sag an mod holdejere i NFL’s, som han mener, bevidst har holdt ham ude af ligaen.
Colin Kaepernick har tidligere udtalt, at han var villig til at indgå i et forlig med NFL, hvis der var rigtig mange penge i aftalen.
Også holdkammeraten Eric Reid, der ligeledes knælede under nationalsangen, har lavet en aftale med NFL.
Det skriver BBC.
Hvem er Colin Kaepernick 31-årige Colin Kaepernick ledte i 2012 sit hold, San Francisco 49'ers, til Super Bowl-finalen.
Han blev verdenskendt i 2016, da han satte sig ned på knæ under nationalmelodien i protest mod stigende politivold i USA og den uretfærdige behandling af sorte borgere.
Protesten spredte sig til resten af ligaen.
Colin Kaepernick har efterfølgenede lagt sag an mod NFL, da han mener, at ligaen har givet ham forbud mod at udøve sin profession - da ingen af NFL’s 32 hold har villet skrive kontrakt med hamEfter protesterne har Colin Kaepernick haft svært ved at få en kontrakt og har været uden klub siden 2017.
Hvor mange penge, de to spillere har modtaget, er ikke til at vide, da forliget er fortroligt.
Fredag udsendte Colin Kaepernick og Eric Reids advokat og NFL en fælles erklæring, hvor de skriver, at de har været i løbende dialog de seneste måneder, og nu er nået frem til en løsning.
"Hele sagen er underlagt en fortrolighedsaftale, så der vil ikke være nogen yderligere kommentarer fra nogen af parterne", stod der i erklæringen.
Vi mener, at Colin er en af de mest inspirerende spillere fra hans generation, som har udnyttet sin magt fra sporten til at skubbe verden fremad.
Sportstøjsgiganten NikeI en udtalelse fra NFL's spillerunion skriver de, at de bakker op om aftalen, men ikke er begejstrede for detaljerne i erklæringen mellem de to spillere og NFL.
- Vi har fra starten støttet Colin og Eric i deres protester, vi deltog med deres advokater under retssagerne og var klar til også at deltage i den kommende retssag.
- Vi er glade for, at Eric har fået et nyt job og en kontrakt, og håber, det samme vil ske for Colin, skriver de ifølge BBC.
Den 30-årige San Francisco 49'ers-quarterback har siden marts 2017 år været uden kontrakt.
Colin Kaepernick har lagt sag an mod NFL, da han mener, at de har givet ham 'forbud mod at udøve sin profession' og at de har sammensvoret om at holde ham ude af ligaen.
Retsagen forventes at frafalde, efter at parterne har indgået forlig, skriver det norske medie NRK.
Den amerikanske sportstøjsgigant Nike valgte efter episoden at bruge Colin Kaepernick som en af profilerne til en kampagne, der skulle markere 30-årsjubilæet for virksomhedens velkendte slogan "Just Do It".
 I New York gik folk på gaden og protesterede mod The National Football League, NFL, og viste deres solidaritet med Colin Kaepernick.
 Mange NFL-tilhængere var utilfredse med Colin Kaepernick og de andres spilleres protester.
Her holder en San Diego Chargers fan et skilt, hvor han henviser til Colin Kaepernicks med ordene "Rejst dig op Kaepernick".
 Andre fans vælger at vise deres støtte og sympati med Colin Kaepernick, som var den første NFL-spiller, der knælede under en nationalsang i protest mod racisme og social ulighed.
1 / 4Den amerikanske sportstøjsgigant Nike valgte efter episoden at bruge Colin Kaepernick som en af profilerne til en kampagne, der skulle markere 30-årsjubilæet for virksomhedens velkendte slogan "Just Do It".
1 / 4I New York gik folk på gaden og protesterede mod The National Football League, NFL, og viste deres solidaritet med Colin Kaepernick.
2 / 4Mange NFL-tilhængere var utilfredse med Colin Kaepernick og de andres spilleres protester.
Her holder en San Diego Chargers fan et skilt, hvor han henviser til Colin Kaepernicks med ordene "Rejst dig op Kaepernick".
3 / 4Andre fans vælger at vise deres støtte og sympati med Colin Kaepernick, som var den første NFL-spiller, der knælede under en nationalsang i protest mod racisme og social ulighed.
4 / 4Symbol på USA's racedebatColin Kaepernick blev et symbol på racekampen i USA, da han nægtede at stå op under den obligatoriske afspilning af den amerikanske nationalsang før en kamp i 2016.
Han forklarede efterfølgende til pressen, at det var en symbolsk handling i protest mod stigende politivold i USA og den uretfærdige behandling af sorte borgere i landet.
Det fik flere NFL-spillere til at tilslutte sig protesten til stor frustration for mange NFL-tilhængere og ikke mindst præsident Trump.
Kaepernick og Nike-kampagnenEfter episoden valgte den amerikanske sportstøjsgigant Nike at bruge Colin Kaepernick som en af profilerne til en kampagne, der skulle markere 30-års jubilæet for virksomhedens velkendte slogan 'Just Do It'.
I den forbindelse postede Colin Kaepernick et billede af sig selv med et Nike-logo på de sociale medier Instagram og Twitter.
Ved siden af billedet stod teksten: 'Tro på noget.
Også selv om du må ofre alt'.
Citatet var en hentydning til, at han ikke havde haft nogen spillerkontrakt siden marts 2017.
Kort efter retweetede Nike Colin Kaepernicks opslag og skrev:- Vi mener, at Colin er en af de mest inspirerende spillere fra hans generation, som har udnyttet sin magt fra sporten til at skubbe verden fremad.
Dallas Cowboys spillere og trænere satte sig også på knæ mod Arizona Cardinals, men her valgte de at knæle inden afspilningen af nationalsangen og ikke under.
 Terrance Smith, Eric Fisher, Demetrius Harris og Cameron Erving fra Kansas City Chiefs i protest inden en kamp mod Los Angeles Chargers.
(Foto: Sean M.
Haffey © Scanpix) Tampa Bay Buccaneers spillere Mike Evans og DeSean Jackson har også fulgt op på Kaepernicks protest.
 Knælende eller stående.
Detroit Lions' spiller lade sig ikke splitte.
 En gruppe af Miami Dolphins' spillere er også gået med i #TakeAKnee, som protesten blev kaldt på sociale medier.
 Her ses medlemmer af New York Citys byråd på knæ på asfalten for vise deres opbakning.
1 / 6Dallas Cowboys spillere og trænere satte sig også på knæ mod Arizona Cardinals, men her valgte de at knæle inden afspilningen af nationalsangen og ikke under.
1 / 6Terrance Smith, Eric Fisher, Demetrius Harris og Cameron Erving fra Kansas City Chiefs i protest inden en kamp mod Los Angeles Chargers.
(Foto: Sean M.
Haffey © Scanpix)2 / 6Tampa Bay Buccaneers spillere Mike Evans og DeSean Jackson har også fulgt op på Kaepernicks protest.
3 / 6Knælende eller stående.
Detroit Lions' spiller lade sig ikke splitte.
4 / 6En gruppe af Miami Dolphins' spillere er også gået med i #TakeAKnee, som protesten blev kaldt på sociale medier.
5 / 6Her ses medlemmer af New York Citys byråd på knæ på asfalten for vise deres opbakning.
6 / 6Trump krævede ham fyret fra NFLMan samarbejdet mellem Nike og Colin Kaepernicks skabte vrede blandt både NFL-tilhængere.
USA's præsident Donald Trump var også utilfreds.
Donald Trump har flere gange på Twitter skrevet, at Colin Kaepernicks knælen var et tegn på disrespekt for det amerikanske flag og krævede ham fyret i NFL.
- Når folk sætter sig på knæ under vores smukke nationalsang, skal folk forlade stadion.
Også selv om det kun er én spiller, som gør det.
Jeg garanterer, at protesterne vil stoppe.
Det vil stoppe helt.
Folk skal bare gå, har Trump udtalt.
Ifølge nyhedsbureauet Ritzau indførte NFL i 2018 et påbud om, at alle spillere skal stå op under nationalsangen.
Det har flere spillere dog siden hen valgt at ignorere.
Verdensstjerner nægter at optræde ved Super BowlDa finalen i amerikansk fodbold Super Bowl skulle afholdes den 3.
februar i år i Atlanta, sagde flere verdensstjerner blandt andre Rihanna nej til at optræde af respekt for Colin Kaepernick.
Super Bowl er årets største tv-begivenhed i USA med over 100 millioner tv-seere.
FacebookTwitterKopier linkEmner:Colin Kaepernick (fodboldspiller)|Donald Trump (politiker)|National Football League|USA|Amerikansk fodbold




https://www.dr.dk/nyheder/indland/direktoer-taler-ud-efter-michael-jackson-shitstorm-mon-ikke-der-kommer-nye-figurer

IndlandDirektør taler ud efter Michael Jackson-shitstorm: Mon ikke der kommer nye figurer næste årHistorien fra Rødovre Centrum gik verden rundt.
Det har været en voldsom uge for Jesper Andreasen.
Direktøren i Rødovre Centrum kom hjem fra ferie til en hektisk uge.
Af Mette Richardt16.
feb.
2019 kl.
20.
15Bemærk: artiklen er mere end 30 dage gammelLæs opDer er en god chance for, at gæsterne i shoppingcenteret Rødovre Centrum kan opleve voksfigurer i vinterferien igen næste år.
På trods af en usædvanlig hektisk uge, hvor centerets direktør, Jesper Andreasen, er havnet i lidt af en shitstorm på grund af en Michael Jackson-voksfigur, så lader direktøren sig ikke slå ud.
Da direktøren i mandags vendte hjem fra ferie, havde andre medarbejdere i Rødovre Centrum allerede taget en beslutning om at droppe den planlagte og annoncerede opstilling af en Michael Jackson-voksfigur.
Den skulle stå side om side med andre musik- og filmstjerner som Marilyn Monroe og Brad Pitt.
Baggrunden for tilbagetrækningen var 15 henvendelser fra personer, der fandt figuren stødende.
Det skyldes dokumentarfilmen 'Leaving Neverland', hvor den afdøde popsanger anklages for seksuelt misbrug.
Dagen efter besluttede Jesper Andreasen dog, at det var en overforsigtig beslutning, der var truffet, og voksfiguren blev alligevel stillet op.
Historien blev heftigt debatteret i store medier som The Independent og Washington Post.
Læs også:Michael Jackson-figur vender tilbage til storcenter efter kritikVoldsomt og overraskendeI dag var direktøren gæst i P1-programmet 'Shitstorm' for at gøre status over den forgangne uge.
Hvordan har den seneste uges tid været?
- Det har været voldsomt og meget overraskende.
Man prøver at gøre det, så godt man kan, og vi har taget fejl.
Men jeg er glad for, at vi kunne rette det op, siger Jesper Andreasen.
De 15 mennesker, der fik deres vilje i første omgang.
Har du sendt dem en mail og forklaret?
- Nej, det har jeg ikke.
Men vi er ikke så forsigtige længere, som vi var i første omgang.
Er det ikke lidt sløjt, at centeret først bøjer sig for den ene type røster og så den anden?
- Man kan godt kalde det slapt, men det er vel også ok at tage fejl og rette det.
Jeg skal dog lige sige, at vi aldrig havde Michael Jackson ude på gulvet, og så tog ham ud.
Nogen andre traf beslutningen i sidste uge, og da jeg kom tilbage fra ferie mandag, besluttede vi, at det var forkert.
Det var planlagt, at han skulle derud, men vi traf så en beslutning om, at det skulle han ikke, forklarer Jesper Andreasen.
Nogen har kommenteret, om det var ved at blive et underskuds-selvmål.
Frygtede du, at I mistede kunder?
- Nej, det er slet ikke det, det handler om.
Det handler om at gøre det rigtige.
Vi skulle bare tænke os om og gøre det rigtige.
Vi mistænker dig for ikke at have den store personlige mening om Michael Jackson?
- Jeg er ikke den store popfan, og der er nogle af de andre figurer, jeg slet ikke kender, indrømmer han.
Gary Glitter og R.
KellyHvordan er det at navigere i det her?
Du vil jo bare gerne drive et storcenter og sælge nogle varer?
- Vi vil gerne give oplevelser til vores kunder, og der er sikkert mange, der synes, det er en god oplevelse.
Det er vi glade for – det vrimler med kunder, siger Jesper Andreasen.
Nogen har spurgt, om I så også skal udstille Gary Glitter og R.
Kelly, så er det et tema, Michael Jaskcon passer ind i?
(De er begge anklaget for seksuelle overgreb, red.
) Eller er der en grænse for, hvem I vil udstille?
- Jeg kender ikke de navne der.
Men det er klart, der er nogle grænser.
Men det må være fra sag til sag.
Om man har været dømt, er ret afgørende.
Har I planer om nye voksfigurer i Rødovre Centrum?
- Lige nu har vi ingen planer om nye voksfigurer, men det er så stor en succes, så mon ikke der kommer nye figurer næste år, afslører Jesper Andreasen.
FacebookTwitterKopier linkEmner:Brad Pitt (skuespiller)|Gary Glitter (musiker)|Rødovre Centrum|Rødovre|Pop og rock




https://www.dr.dk/nyheder/kultur/film/dansk-fotograf-vinder-stor-filmpris-i-berlin

Film og serierDansk fotograf vinder stor filmpris i BerlinDen 45-årige danske filmfotograf Rasmus Videbæk har modtaget den prestigefulde Sølvbjørn i Berlin.
Rasmus Videbæk blev i dag hædret med den prestigefyldte Sølvbjørn for sit arbejde på den norske film "Ut og stjæle hester".
16.
feb.
2019 kl.
21.
01 | opdateret 17.
feb.
2019 kl.
07.
37Bemærk: artiklen er mere end 30 dage gammelLæs opDen danske filmfotograf Rasmus Videbæk har her til aften modtaget en Sølvbjørn ved den 69.
Berlin Filmfestival for sit arbejde på den norske film "Ut og stjæle hester".
Rasmus Videbæk modtager prisen i kategorien Enestående Kunstnerisk Bidrag inden for filmfotografi, redigering, musik, kostumer og scenografi.
Berlin FilmfestivalDen internationale filmfestival i Berlin er en af de vigtigste festivaler i verden.
I folkemunde er den også kendt som Berlinalen.
Den blev grundlagt i 1951, mens Berlin stadig var delt, og siden da er den blevet uddelt hvert år i februar.
På festivalen uddeles prisen Guldbjørnen, der er festivalens hovedpris, og Sølvbjørnen.
Bjørnen er Berlins vartegn.
Guldbjørnen uddeles til den bedste film og den bedste kortfilm i konkurrencen.
Desuden uddeles den som ærespris.
Sølvbjørnen går til blandt andet bedste instruktion, bedste mandlige hovedrolle, bedste kvindelige hovedrolle og bedste manuskript.
Kilde: berlinale.
de, Ritzau.
45-årige Rasmus Videbæk har tidligere arbejdet på store danske film som "En kongelig affære" og "Kongekabale".
Filmen "Ut og stjæle hester" er instrueret af norske Hans Petter Moland.
Den er baseret på norske Per Pettersons bestsellerroman fra 2003.
Rasmus Videbæk fortæller, at han selv har et nært forhold til bogen.
Derfor gør prisen ham særligt stolt.
- Jeg er først og fremmest rigtig stolt og glad på filmens vegne.
Den bog har til alle tider været min yndlingsbog.
Så ja, det betyder rigtig meget.
- Bogen er bundet op omkring en masse stemninger, stærke sansninger og minder.
Så billederne fylder meget i bogen, og det var vigtigt for os at være så tro mod den abstrakte og melankolske tone som muligt, siger han.
Berlin Filmfestival, der også går under navnet Berlinalen, er en af verdens førende filmfestivaler.
Guldbjørn til film om israelsk soldatDen prestigefulde Guldbjørn for Bedste Film går til filmen "Synonymes", der er instrueret af israelske Nadav Lapid.
Filmen handler om ung tidligere israelsk soldat, der flygter til Paris og her kæmper med sit blandede forhold til hjemlandet.
Den franske film "By the Grace of God" modtager Grand Jury-prisen, en Sølvbjørn, der også er en af uddelingens fornemste priser.
Sølvbjørnen for Bedste Skuespiller og Bedste Skuespillerinde går til henholdsvis Wang Jingchun og Yong Mei for deres præstationer i den kinesiske film "So Long, My Son".
De spiller mand og kone i det kinesiske familiedrama.
Se en række danske vindere ved filmfestivalen i billedserien her.
Trine Dyrholm modtog i 2016 en Sølvbjørn for bedste skuespillerinde for sin rolle i 'Kollektivet'.
 I 2012 tog Mikkel Boe Følsgaard en Sølvbjørn med hjem for bedste skuespiller efter sin rolle i 'En Kongelig Affære'.
 Og for samme film tog Nikolaj Arcel og Rasmus Heisterberg en Sølvbjørn med hjem for bedste manuskript.
 Tilbage i 2006 kunne Pernille Fischer Christensen gå på scenen ved prisoverrækkelsen og tage mod en sølvbjørn for filmen 'En Soap'.
Den fik hun for bedste film af en debutant.
 I 2001 kunne Lone Scherfig (til venstre) tage hjem fra Berlin med en række priser - blandt andre en Sølvbjørn - for filmen 'Italiensk for begyndere'.
 Søren Kragh-Jacobsen (i midten) modtog en Sølvbjørn i 1999 for filmen 'Mifunes sidste sang'.
For samme film fik Iben Hjejle (yderst til venstre) hædrende omtale for sin rolle.
 Instruktøren Astrid Henning Jensen modtog tilbage i 1979 en sølvbjørn forsin instruktion af filmen 'Vinterbørn'  Den tidligste danske prismodtager i Berlin var Jørgen Roos, der modtog hovedprisen, Guldbjørnen, for dokumentarfilmen 'Knud' om polarforskeren Knud Rasmussen.
1 / 8Trine Dyrholm modtog i 2016 en Sølvbjørn for bedste skuespillerinde for sin rolle i 'Kollektivet'.
1 / 8I 2012 tog Mikkel Boe Følsgaard en Sølvbjørn med hjem for bedste skuespiller efter sin rolle i 'En Kongelig Affære'.
2 / 8Og for samme film tog Nikolaj Arcel og Rasmus Heisterberg en Sølvbjørn med hjem for bedste manuskript.
3 / 8Tilbage i 2006 kunne Pernille Fischer Christensen gå på scenen ved prisoverrækkelsen og tage mod en sølvbjørn for filmen 'En Soap'.
Den fik hun for bedste film af en debutant.
4 / 8I 2001 kunne Lone Scherfig (til venstre) tage hjem fra Berlin med en række priser - blandt andre en Sølvbjørn - for filmen 'Italiensk for begyndere'.
5 / 8Søren Kragh-Jacobsen (i midten) modtog en Sølvbjørn i 1999 for filmen 'Mifunes sidste sang'.
For samme film fik Iben Hjejle (yderst til venstre) hædrende omtale for sin rolle.
6 / 8Instruktøren Astrid Henning Jensen modtog tilbage i 1979 en sølvbjørn forsin instruktion af filmen 'Vinterbørn' 7 / 8Den tidligste danske prismodtager i Berlin var Jørgen Roos, der modtog hovedprisen, Guldbjørnen, for dokumentarfilmen 'Knud' om polarforskeren Knud Rasmussen.
8 / 8Den tyske instruktør Angela Schanelec modtager prisen som Bedste Instruktør for filmen "I Was at Home, But".
Berlinalen er den første af årets store europæiske filmfestivaler.
/ritzau/Opdateret med video.
FacebookTwitterKopier linkEmner:Filmfestivalen i Berlin|Videbæk|Berlin|Litteratur|Hans Petter Moland (filminstruktør)




https://www.dr.dk/nyheder/udland/fabriksansat-i-usa-blev-fyret-efter-15-aar-draebte-fem-kolleger

UdlandFabriksansat i USA blev fyret efter 15 år: Dræbte fem kollegerGerningsmanden, der senere blev dræbt, burde ikke have haft et våben på grund af en tidligere voldsdom, siger politiet.
Gerningsmanden blev selv skudt 40 minutter, efter at han havde dræbt fem kolleger.
Mette Richardt16.
feb.
2019 kl.
19.
43Bemærk: artiklen er mere end 30 dage gammelLæs opEn arbejdsdag endte i går fatalt for flere ansatte på fabrikken Henry Pratt Co, der ligger i delstaten Illinois i USA.
De mistede livet, da deres tidligere kollega åbnede ild i en bygning i fabrikken, der producerer ventiler.
Gerningsmanden var blevet fyret samme dag, inden han skød og dræbte fem personer.
Desuden blev fem betjente ramt af skud.
Det oplyser politiet i byen Aurora, der ligger cirka 65 kilometer vest for storbyen Chicago.
Gerningsmanden mistede selv livet i en skudveksling med politifolk, der først fangede ham efter 90 minutter, skriver AFP.
Burde ikke have haft et våbenDen femdobbelte drabsmand er identificeret som den 45-årige Gary Martin, oplyser Kristen Ziman, der er chef for politiet i Aurora.
Han havde været ansat på fabrikken i 15 år, og i dag kom det frem på et pressemøde, at han mødte bevæbnet op til det møde, hvor han vidste, han ville få en fyreseddel.
De fleste af de dræbte befandt sig i samme lokale som gerningsmanden heriblandt en hr-medarbejder og en ledende medarbejder.
En sjette person blev ramt, men slap med mindre skrammer og er uden for livsfare.
Ifølge politichefen burde gerningsmanden slet ikke have været i besiddelse af et våben, da han har en voldsdom tilbage fra 1995.
Alligevel fik han en våbentilladelse i 2014.
Donald Trump kondolererDe første meldinger om et muligt skyderi indløb tidligt fredag eftermiddag lokal tid.
De første betjente ankom til stedet fire minutter senere.
To af dem blev ramt af skud, oplyser politichef Kristen Ziman.
Senere blev fem dræbte personer fundet inde i bygningen.
Omkring 40 minutter efter meldingen om, at der var et igangværende skyderi, meddelte byen Auroras officielle twitterprofil, at gerningsmanden var uskadeliggjort.
Øjenvidnet John Probst fortæller til tv-stationen CNN, at han så den bevæbnede mand løbe gennem bygningen.
Manden havde en pistol udstyret med et lasersigte i hånden.
Den amerikanske præsident, Donald Trump, kondolerer på Twitter over for ofrene og deres familier.
- Godt arbejde af politiet i Aurora, Illinois.
Dybfølt kondolence til alle ofrene og deres familier.
Amerika er med jer.
/DR Nyheder/FacebookTwitterKopier linkEmner:Donald Trump (politiker)|Kriminalitet|USA|Politi|CNN




https://www.dr.dk/sporten/haandbold/kvindeligaen/sensationelt-comeback-af-tth-bryder-odenses-sejrsstime

KvindeligaenSensationelt comeback af TTH bryder Odenses sejrsstimeOdenses tophold satte point til for første gang i sæsonen, mens Esbjerg ydmygede Nykøbing i HTH Ligaen.
Odense Håndbold tabte for første gang i indeværende sæson point i kvindernes håndboldliga.
16.
feb.
2019 kl.
18.
52Bemærk: artiklen er mere end 30 dage gammelLæs opEfter 21 sejre i lige så mange kampe gik den ikke længere for Odense Håndbold i HTH Ligaen.
Lørdag tog Jan Pytlicks tropper imod TTH Holstebro, og opgøret endte 25-25, efter at Odense var foran 18-11 ved pausen.
Dermed satte Odense for første gang i sæsonen point til i ligaen, men holdet topper dog stadig rækken ganske overbevisende med 43 point og kan stadig kalde sig ubesejret.
Ydmygelse af NFHAndenpladsen blev overtaget af Team Esbjerg, som hjemme nærmest ydmygede Nykøbing Falster Håndboldklub.
Sejren lød på hele 42-27 i den direkte dyst om andenpladsen, som gæsterne indtog før opgøret med 35 point.
Esbjerg nåede med sejren op på 36 point, og da København Håndbold hjemme slog Ringkøbing Håndbold 35-24, har københavnerne 34 point på fjerdepladsen.
Nykøbing havde ikke tabt i ligaen siden nederlaget til København i slutningen af oktober, men det blev der ændret på lørdag.
Nykøbing Falsters Kristina Kristiansen.
Her blev gæsterne allerede i første halvleg kørt rundt og måtte gå til pause bagud 11-20, og så var det op ad bakke i anden halvleg.
Nykøbing bragte sig ellers foran 4-1 i kampens indledning, men det var en kort fornøjelse, og med fire scoringer i træk gik Esbjerg fra 6-7 til 10-7.
Fem minutter før pausen øgede Line Jørgensen til 16-11, og det gik simpelthen for stærkt for gæsterne på dagen.
Estavana Polman forlængede i ugens løb kontrakten med Team Esbjerg for yderligere en sæson.
Det fejrede den 26-årige hollænder med seks scoringer i første halvleg og en total score i kampen på ti mål.
Esbjergs Estavana Polman fejrede sin kontraktforlængelse med Team Esbjerg med en sejr.
Samtidig stod Sandra Toft stærkt i målet, og det hele fortsatte efter pausen, hvor Nykøbing-træner Jakob Larsen ikke blev opmuntret på sidelinjen.
29-17 var Esbjerg således foran ti minutter inde i anden halvleg, og det handlede blot om at forsøge at minimere nederlaget for Nykøbing, der altså måtte se Esbjerg score hele 42 gange.
Herning-Ikast slog hjemme Skanderborg Håndbold 27-24, mens Aarhus United vandt 23-22 ude over Ajax København.
Herning-Ikast og Aarhus ligger henholdsvis nummer fem og seks i ligaen.
/ritzau/FacebookTwitterKopier linkEmner:Esbjerg|Odense|Team Esbjerg|Håndbold|Sandra Toft (håndboldspiller)




https://www.dr.dk/nyheder/udland/russisk-senator-advarer-mod-nyt-atomkaploeb-usas-logik-er-den-samme-som-i-50erne

UdlandRussisk senator advarer mod nyt atomkapløb: USA's logik er den samme som i 50'erneForsvarsaftaler er under pres, lyder et af budskaberne på sikkerhedspolitiske konference.
Den tyske kansler, Angela Merkel, har diskuteret både Nord Stream 2 og Iran med den amerikanske vicepræsident, Mike Pence, på den årlige sikkerhedspolitiske konference i München.
Af Louise Brodthagen Jensen og Matilde Kimer16.
feb.
2019 kl.
19.
03Bemærk: artiklen er mere end 30 dage gammelLæs opDet er langt fra alt, Tyskland og Rusland kan blive enige om i disse dage.
Men at de globale sikkerhedstrukturer og alliancer er under pres, hersker der ikke den store tvivl om.
Spørgsmålet er, hvem der bærer ansvaret.
INF-traktatenINF-traktaten blev indgået mellem USA og Sovjetunionen i 1987.
Ifølge aftalen må landene ikke anvende eller udvikle atommissiler og konventionelle landbaserede ballistiske og krydsermissiler med en rækkevidde på mellem 500 km og 5.
500 km.
Amerikanerne har gennem længere tid beskyldt russerne for ikke at overholde traktaten, der også indeholder et inspektions- og våbenkontrolprogram.
Derfor ser USA ingen grund til at være en del af aftalen.
Samtidig peger amerikanerne på, at Kina ikke er en del af traktaten og derfor ubegrænset har været i stand til at udvikle sine missilprogrammer.
Russerne fastholder, at man overholder aftalen, og at det omstridte missil Novator 9M729 - eller SSC-8 på Nato-sprog - har en rækkevidde på 480 kilometer.
For mens den tyske kansler, Angela Merkel, i dag opfordrer til et stærkere samarbejde i Nato, skyder russerne nu med skarpt mod forsvarsalliancen for ikke at have forhindret, at USA har taget første skridt til at opløse den 32 år gamle nedrustningsaftale, INF-traktaten.
Sådan lyder det i hvert fald fra Konstantin Kosatjov, der er senator og formand for det udenrigspolitiske udvalg i overhuset i det russsiske parlament.
Sammen med knap 700 regeringsledere, forsvars- og udenrigsministre samt en række sikkerhedseksperter deltager han i den årlige sikkerhedspolitiske konference i München, som begyndte i går.
Kold krigs-logikOg et af emnerne, der bliver diskuteret, er netop atomnedrustning, efter USA - og efterfølgende Rusland - for et par uger siden valgte at forlade INF-aftalen.
I begyndelsen af februar meddelte USA's udenrigsminister, Mike Pompeo, at landet trækker sig fra INFNoget, der ifølge Kosatjov kunne være undgået, hvis Nato ikke stod last og brast med USA's argumenter om, at Rusland i en årrække har brudt aftalen.
- Den her logik er den samme som i de værste år under den Kolde Krig.
Parterne forsøgte at styrke landenes sikkerhed ved at opbygge et større militær end fjenden.
I 70'erne indså man, at det ikke fører til noget.
Det skaber et atomkapløb, siger han og kalder den amerikanske tankegang for "1950'er-logik".
Opløsningen af INF-traktaten har også sået tvivl om den såkaldte New Start-aftale, der reducerer parternes arsenal af nukleare sprænghoveder til 1.
550.
Den aftale udløber i 2021, men Konstantin Kosatjov har ikke de store forventninger til, at man når en ny aftale.
For med en så snæver tidsramme og ifølge ham ingen indledende forhandlinger eller konsultationer om den ny aftale, bliver den umulig at udarbejde inden februar 2021.
Og bliver aftalen ikke genforhandlet, er atomoprustning ikke længere reguleret.
Dog understreger Kosatjov, at det teoretisk er muligt at forlænge den nuværende aftale, men lufter tvivl om, hvorvidt det vil være i amerikanernes interesse, fordi de ifølge ham er mere interesserede i at begrænse nedrustningsaftalerne.
Nato skal være ankeretOgså Angela Merkel lagde i sin tale vægt på, at de globale sikkerhedsstrukturer er under pres, og den tyske kansler opfordrede til et stærkere samarbejde i Nato.
At det er USA og efterfølgende Rusland, der trækker stikket på en aftale, der i høj grad berører europæernes sikkerhed, er betænkeligt, lød det tidligere i dag.
- Vi har brug for Nato til at være vores anker i et stormfuldt hav.
Vi må aldrig glemme, at Nato blev grundlagt ikke kun som en forsvarsalliance, men som en alliance mellem nationer med fælles værdier, lød det fra den tyske kansler, der tilføjede:- Geostrategisk kan Europa ikke have en interesse i at skære alle forbindelser til Rusland.
Nato's generalsekretær Jens Stoltenberg mødtes blandt andre med USA's vicepræsident, Mike Pence, der gentog Donald Trumps kritik af de europæiske forsvarsbudgetter.
Men omvendt er der behov for, at Nato ændrer måden, de behandler Rusland på, mener Kosatjov.
- Nato skal anse Rusland som en ligeværdig partner, siger han og understreger, at forslag og løsninger udarbejdet i forsvarsalliancen skal være acceptable for alle parter.
Den amerikanske vicepræsident, Mike Pence, slog på konferencen fast, at "USA er stærkere end nogensinde før og førende magt på den globale scene", men nævnte ikke INF-traktaten i sin tale.
I stedet skosede han EU-landene for ikke at følge USA's hårde kurs mod Iran og trække sig fra den atomaftale, Barack Obama indgik i 2015 for at få Iran til at afvikle sit atomprogram.
FacebookTwitterKopier linkEmner:Angela Merkel (politiker)|Barack Obama (politiker)|NATO|USA|Militærudstyr




https://www.dr.dk/nyheder/indland/marianne-og-89-andre-danskere-strandet-i-bangkok-vi-faar-ingen-information

IndlandMarianne og 89 andre danskere strandet i Bangkok: Vi får ingen informationEt Norwegian fly fra Bangkok til Danmark er udsat på ubestemt tid.
260 danske feriegæster strandene fredag i Bangkok.
Det lykkedes Norwegian at skaffe nye afgange til 170 af passagererne - men de resterende 90 venter på ubestemt tid.
Af Sandra Meersohn Meinecke16.
feb.
2019 kl.
18.
22 | opdateret 16.
feb.
2019 kl.
18.
39Bemærk: artiklen er mere end 30 dage gammelLæs opEt Norwegian fly, der skulle flyve 260 danske passagerer hjem fra Thailand, er udsat på ubestemt tid.
Flyet skulle være lettet fra Bangkok fredag formiddag, men på grund af tekniske udfordringer kom flyet aldrig i luften.
Indtil videre er 170 feriegæster fløjet hjem via andre afgange eller flyselskaber, men tilbage på lufthavnshotellet i Bangkok sidder stadig 90 frustrerede danskere i uvished.
En af dem er Marianne Dolva, som har været på ferie i Thailand med sin mand.
Hun er ved at være godt frustreret:- Jeg synes, Norwegians håndtering er fuldstændig skandaløs.
Deres informationsniveau er så dårligt, siger Marianne Dolva.
Hun blev efter ti timer i lufthaven fredag aften indlogeret på lufthavnshotellet i Bangkok, hvor hun sammen med sin mand afventer besked fra Norwegian.
- Vi er måske 80 på hotellet.
Folk er trætte.
Det er en sindssyg dårlig afslutning på en ferie, siger Marianne Dolva og fortæller, at de gentagne gange har forsøgt at få klar besked fra Norwegian uden held.
Den seneste melding lyder på, at de skal flytte til et nyt hotel og "måske" komme med et fly mod Europa tirsdag.
- Vi ved ikke, om vi får refunderet billetten, hvis vi køber en ny.
Vi får ingenting at vide.
Folk er ved at være ret desperate, siger Marianne Dolva, som er vant til at rejse, men "aldrig har oplevet noget lignende"Norwegian: Vi gør, hvad vi kanHos Norwegian forstår pressekonsulent Charlotte Holmbergh udmærket, at passagererne har været frustrerede.
Hun skriver i en mail til DR, at de resterende 90 passagerer netop har fået en sms om, at de kan rejse hjem i morgen.
- De passagerer, som er tilbage, har fået en sms om, at de kan rejse hjem i morgen.
- Vi beklager selvfølgelig ulejligheden, siger hun og tilføjer, at der er oprettet en hotline, som folk kan ringe til, hvis de har spørgsmål.
Flyet blev ifølge pressekonsulenten aflyst på grund af tekniske problemer.
- Jeg har ikke flere detaljer lige nu.
Men sikkerhed er vores første prioritet.
Og vi arbejder på at få folk ombooket.
FacebookTwitterKopier linkEmner:Norwegian|Bangkok|Thailand|Trafik|Flyselskaber




https://www.dr.dk/nyheder/udland/nu-faar-donorboern-endelig-svar-i-principiel-retssag

UdlandNu får donorbørn endelig svar i principiel retssagAfdød fertilitetslæge mistænkes for at have insemineret med egen sæd.
Marsha van der Schans (th.
) og Joey Hoofdman (i midten) er blandt de mange donorbørn, som endelig kan få svar.
Af Kasper Duncan Gram (Video)16.
feb.
2019 kl.
17.
07Bemærk: artiklen er mere end 30 dage gammelLæs opI onsdags blev der afsagt dom i endnu et kapitel af en opsigtsvækkende retssag i Holland.
Den nu afdøde fertilitetslæge Jan Karbaat er under mistanke for at have insemineret adskillige kvinder med sin egen sæd.
Retten slog fast, at 47 hollandske donorbørn nu får adgang til at sammenligne deres DNA med lægens, oplyser det hollandske medie NOS.
Det havde lægens familie ellers modsat sig oven på en lignende afgørelse i 2017.
Spor peger i lægens retningIfølge CNN sker afgørelsen på baggrund af en række beviser, blandt andet et overvejende DNA-match med Karbaats egen søn.
Sæddonorer har ret til anonymitet i Holland, men det tilsidesatte sagens dommer ifølge NOS, idet kvinderne ikke var bekendt med, at det angiveligt var lægens egen sæd.
En hollandsk dokumentar har anslået, at Karbaat kan have brugt sit erhverv til at blive far til op mod 200 børn.
Han døde før retssagen i 2017 i en alder af 89 år.
FacebookTwitterKopier linkEmner:Holland|Barnløshed|CNN|Retsvæsen




https://www.dr.dk/sporten/badminton/det-danske-badmintonlandshold-spiller-sig-i-em-finale

BadmintonDet danske badmintonlandshold spiller sig i EM-finaleViktor Axelsen medvirkede til den danske holdsejr over Holland.
Viktor Axelsen måtte slide for sin sejr lørdag eftermiddag.
16.
feb.
2019 kl.
17.
08Bemærk: artiklen er mere end 30 dage gammelLæs opNår Frederiksberg Hallerne søndag lægger halgulv til EM-finalen for blandede hold i badminton, er Danmark helt som forventet den ene part.
I lørdagens semifinale skulle værtsnationen blot bruge tre kampe på at sikre den samlede sejr over Holland.
Der spilles bedst af fem kampe, og da Danmark vandt de første tre kampe, stod det klart, at de danske favoritter møder Tyskland i guldkampen.
Den danske sejr var en realitet, da damesinglen Mia Blichfeldt bragte Danmark på 3-0 med sejren på 22-20, 21-10 over Gayle Mahulette.
Sidstnævnte førte i stort set hele første sæt, men Blichfeldt hang på og sluttede bedst af i de afgørende dueller.
I andet sæt var danskeren en klasse bedre.
Mia Blichfeldt vandt sin kamp i tre sæt.
Forinden havde mixeddoublen med Mathias Christiansen og Christinna Pedersen i den første kamp sendt holdet på vinderkurs med sejren på 21-19, 21-15 over Robin Tabeling og Selena Piek.
Parrene fulgtes ad i et helt tæt første sæt, inden danskerne vandt de to sidste bolde.
I andet sæt skabte danskerne hurtigt en solid føring, som aldrig kom i fare.
Derefter skulle Viktor Axelsen i aktion, og han måtte slide mere for sejren end forventet, men til sidst fik han has på Mark Caljouw med cifrene 21-7, 8-21, 21-16.
Det lignede en formsag for Axelsen efter det nemme første sæt, men hollænderen slog tilbage og vandt andet nærmest lige så enkelt og bragte sig også på 7-4 i det afgørende sæt.
Men Axelsen fik styr på spillet og vandt.
Med stillingen 3-0 blev det overflødigt at spille herredoublen og damedoublen.
/ritzau/FacebookTwitterKopier linkEmner:Viktor Axelsen (badmintonspiller)|Holland|Badminton|Frederiksberg|Tyskland




https://www.dr.dk/nyheder/udland/indiens-hurtigste-tog-fik-darlig-start-ramte-ko-og-brod-sammen

UdlandIndiens hurtigste tog fik dårlig start: Ramte ko og brød sammenDen indiske premierminister Narendra Modis nyeste togsatsning stødte på problemer på sin allerførste rejse.
Premierminister Narendra Modi sendte fredag Indiens hurtigste tog af sted på sin allerførste rejse.
(Foto: STR.
© Ritzau Scanpix)16.
feb.
2019 kl.
18.
32Bemærk: artiklen er mere end 30 dage gammelLæs opIndiens hurtigste tog, der kan køre 180 kilometer i timen, fik i dag en dårlig start på sit nye liv på skinnerne.
Under sin allerførste rejse ramte det således en ko og brød efterfølgende sammen.
Det nye tog, der hedder Vande Bharat Express, blev indviet af den indiske premierminister, Narendra Modi, fredag.
Her kørte det fra hovedstaden New Delhi til Varanasi, der er Indiens største religiøse pilgrimssted.
På vej tilbage til New Delhi lørdag ramte det en ko, hvilket beskadigede togets strømsystem og bremsesystem.
Det oplyser det indiske jernbaneselskab.
Toget var strandet i mere end en time, inden det kunne fortsætte videre mod New Delhi, skriver det indiske medie India Today.
Det er ikke helt usædvanligt, at løsslupne køer skaber problemer for indiske tog.
Særlig ikke i Uttar Pradesh-staten, hvor også lørdagens uheld skete.
Hellige køerPremierminister Modi har slået hårdt ned på slagtning af køer, som af hinduer betragtes som værende hellige.
Det har ført til mange løse og uønskede køer i den indiske stat.
Den nye Vande Bharat Express er en del af Modi-regeringens stort anlagte "Make in India"-projekt.
Regeringen planlægger også at introducere det første indiske højhastighedstog i 2022.
Lørdagens sammenbrud er dog ikke det første problem, som regeringen er rendt ind i i forbindelse med togsatsningen.
I sidste uge lagde Indiens jernbaneminister, Piyush Goyal, en video på Twitter af den nye Vande Bharat Express.
Videoen blev dog hurtigt anklaget af andre Twitter-brugere for at være redigeret.
Ministeren skulle angiveligt have skruet op for farten på videoen, så toget ser ud til at køre hurtigere, end det reelt set gør.
/ritzau/FacebookTwitterKopier linkEmner:Narendra Modi (politiker)|Indien|New Delhi|Twitter




https://www.dr.dk/sporten/fodbold/superliga/overset-offside-hjaelper-fcn-til-tre-point-mod-hobro

SuperligaOverset offside hjælper FCN til tre point mod HobroFC Nordsjællands første mål skulle have været annulleret for offside, da holdet slog Hobro med 2-1.
16.
feb.
2019 kl.
18.
15Bemærk: artiklen er mere end 30 dage gammelLæs opDommerne kom i fokus i Farum, da FC Nordsjælland lørdag vandt med 2-1 over Hobro i Superligaen.
FC Nordsjælland dominerede opgøret og havde de største chancer, men holdets første mål skulle ikke have været godkendt, da en FCN-spiller stod i offsideposition.
Nederlaget var Hobros sjette i træk på udebane i denne superligasæson, hvor holdet slet ikke har formået at vinde på fremmed græs.
Med sejren hopper FCN op på en foreløbig syvendeplads efter 22 spillerunder, mens Hobro ligger sidst.
Gode muligheder til hjemmeholdetFra første halvlegs start var det tydeligt, hvordan kampen ville udspille sig.
FCN havde bolden langt størstedel af tiden, mens det kompakte Hobro-hold lurede på hurtige kontrastød.
Udeholdet lykkedes i et par situationer med at blive farligt, men det var FCN, der fik de største tilbud ved blandt andre Andreas Skov Olsen og Mikkel Damsgaard.
Tre minutter før pausen fik FCN udbytte af det tunge pres, da midtbanespilleren Nicklas Strunck prikkede bolden i mål efter klumpspil i Hobro-feltet.
Nicklas Strunck jubler efter sin scoring til 1-0, mens Hobro-spillerne appellerer for offside.
Efterfølgende viste tv-billederne dog, at Strunck havde modtaget bolden fra Godsway Donyoh, som var i offsideposition.
Også efter pausen sværmede hjemmeholdet om Hobros målfelt, og Andreas Skov Olsen burde have fordoblet føringen efter 56 minutter, da han misbrugte to store muligheder med kort tids mellemrum.
Syv minutter før tid tog han dog revanche, da han fra en spids vinkel lagde bolden ind over Jesper Rask i Hobro-målet og afgjorde kampen.
I kampens overtid fik Hobros Nicholas Gotfredsen reduceret på et hovedstød, men gæsterne kom ikke nærmere point.
FCN spillede sig dermed nærmere den vigtige top-6 i Superligaen, mens Hobro fortsat er bundprop.
/ritzau/FacebookTwitterKopier linkEmner:FC Nordsjælland|Godsway Donyoh (fodboldspiller)|Hobro|Fodbold|Farum




https://www.dr.dk/sporten/cykling/fuglsang-hapser-bjergtroejen-i-aarets-foerste-loeb

CyklingFuglsang hapser bjergtrøjen i årets første løbAstana dominerede Vuelta a Murcia, hvor Jakob Fuglsang tog bjergtrøjen.
Jakob Fuglsang og Astana sluttede med fire ryttere blandt de øverste seks i Vuelta a Murcia.
16.
feb.
2019 kl.
16.
51Bemærk: artiklen er mere end 30 dage gammelLæs opJakob Fuglsang fik en fornuftig start på sæsonen, og humøret er formentlig højt på hans hold, Astana, efter anden og sidste etape af Vuelta a Murcia.
På ny viste det kasakhiske hold sig nemlig som feltets stærkeste og kunne se veteranen Luis León Sanchez tage sejren både på lørdagens etape og i løbet som helhed.
Astana leverede en magtdemonstration og sluttede med hele fire mand blandt de seks øverste i det samlede regnskab.
Jakob Fuglsang endte på sjettepladsen, men kom alligevel en tur på sejrspodiet som vinder af bjergkonkurrencen.
Christopher Juul-Jensen gjorde sig også bemærket.
Den 33-årige dansker blev nummer otte på lørdagens etape, som strakte sig over 180 kilometer og havde fire kategoriserede stigninger.
Fuglsang kom i mål 16 sekunder efter en frontduo, der ud over etapevinder Sanchez bestod af verdensmesteren Alejandro Valverde (Movistar).
Valverde sluttede som samlet toer, mens endnu en Astana-rytter, Pello Bilbao, blev nummer tre.
Løbets anden danske deltager, Christopher Juul-Jensen (Mitchelton-Scott), kørte sig i rampelyset ved at deltage i et udbrud undervejs og sluttede på etapens 13.
-plads.
/ritzau/FacebookTwitterKopier linkEmner:Alejandro Valverde (cykelrytter)|Christopher Juul-Jensen (cykelrytter)|Cykelsport|Spanien|Astana Pro Team




https://www.dr.dk/nyheder/regionale/oestjylland/har-du-danmarks-soedeste-hund-menneskets-bedste-ven-skal-hyldes-paa

ØstjyllandHar du Danmarks sødeste hund?
Menneskets bedste ven skal hyldes på frimærkerneLandets flotteste og sødeste hunde skal pryde en ny serie af frimærker.
© PostnordAf Emma Lichscheidt16.
feb.
2019 kl.
16.
58Læs opNu kan det blive dig, der slikker hunden i nakken og ikke omvendt.
PostNord efterlyser nemlig billeder af menneskets bedste ven, så Fido kan komme på frimærket.
Det er første gang i Danmarkshistorien, at hunde kommer på frimærket, fortæller Martin Pingel, der er designchef hos PostNord.
- Hundene skal på frimærket, fordi vi fejrer Danmarks kultur på frimærkerne, og hundene har ikke været fejret endnu, siger han og fortsætter.
- Vi har fejret smørrebrødet, dronningen og byer, men hundene har ikke været på endnu.
Knap 3.
000 har på PostNords Facebookside siden lørdag indsendt billeder og kommentarer med, hvorfor netop deres hund skal på frimærkerne.
- Om man er lille eller stor, glathåret eller langhåret, er ligegyldigt.
Alle kan være med.
Det vigtigste er en god begrundelse for, hvorfor netop din hund skal på frimærkerne, og hvad der gør den til noget særligt, siger Martin Pingel.
Berit håber, Butler vil imponereBerit Boye fra Randers håber, at hendes newfoundlænder, Butler, kan komme til at pryde frimærkerne.
- Han er verdens smukkeste og sødeste hund, og han gør noget godt for folk, siger hun.
Butler er nemlig besøgshund på både plejehjem og hos autister på et bosted.
Butler på seks år er en af TrygFondens besøgshunde.
(© PRIVATFOTO)- Han gør en rigtig god gerning og er børnevenlig og god, siger hun.
Det er fem heldige hunde, der kan ende på frimærkerne, og hvis det ender med at være Butler, er der ingen grænse for, hvor stolt Berit Boye vil blive.
- Jeg ville blive rigtig, rigtig glad.
Han er allerede med rundt på udstillinger, så mange kender ham, og de vil sikkert også synes, det var spændende at se ham på frimærkerne, siger hun.
PostNord har hyret en af de førende hundefotografer til at stå for photoshootet, når de heldige hunde er udvalgt.
- De vil blive fotograferet, ligesom vi gør med kongehuset, efter alle kunstens regler, fortæller designchef Martin Pingel.
Konkurrencen kører i ugerne 7, 8 og 9, og den endelige frimærkeserie udkommer 19.
september i et oplag på to millioner styks.
FacebookTwitterKopier linkEmner:PostNord|Kæledyr|Facebook|Dyr|Randers




https://www.dr.dk/nyheder/viden/klima/mystisk-tomatplante-og-blodroed-harpiks-her-er-tre-oeer-forskere-bruger-som

KlimaMystisk tomatplante og blodrød harpiks: Her er tre øer, forskere bruger som laboratorierUnikke øer giver forskerne indsigt i evolution og økosystemer.
På øen Socotra findes 37 procent af plantearterne og over 90 procent af øens reptiler og sneglearter ingen andre steder i verden.
(© Rod Waddington)Af Frederik Svaneborg og Allan Nisgaard16.
feb.
2019 kl.
17.
01Bemærk: artiklen er mere end 30 dage gammelLæs opMens nogle øer er opstået, fordi kontinenter har delt sig i mindre stykker, er andre øer blevet født af vulkanudbrud.
Uanset oprindelse trækker mange nye eller isolerede øer stor opmærksomhed fra alverdens forskere.
Øerne kan nemlig bruges som laboratorier, der kan lære os om fx evolution og økosystemer.
En af nye øer, som forskerne har i kikkerten ligger ved Tonga i Stillehavet.
NASA har for nyligt besøgt øen for første gang.
Det kan du læse mere om her.
Men den lille ø, som har fået det mundrette kælenavn Hunga Tonga-Hunga Ha’apai, er ikke den eneste ø i havet, som vi kan lære noget af.
- Uanset hvor isoleret en ø, du finder ude i oceanerne, så har den opbygget et fuldstændigt velfungerende økosystem, siger Michael Borregaard, der forsker i øer og er adjunkt ved Center for Makroøkologi, Evolution og Klima på Københavns Universitet.
- De er interessante, fordi de er små modeller for de større komplekse økosystemer, vi ser på kontinenterne, fortsætter han.
Her er tre øer, som på hver deres måde kan gøre os klogere på naturen.
1Surtsey – Man må ikke skide på fredet naturSurtsey stiger her op fra havbunden ved et vulkanudbrud i 1964.
Øen stoppede først med at vokse 4 år senere.
(© Howell Williams/NOAA)Lige siden den islandske ø Surtsey steg op fra havet under et undersøisk vulkanudbrud i 1960’erne har øen været under skarpt opsyn af forskere og lukket land for besøgende.
Det er nemlig vigtigt at forstyrre naturen så lidt som muligt, forklarer Michael Borregaard:- Der er kun et lille skur på øen, hvor der må komme enkelte forskere.
Der var engang en forsker, der gik udenfor og havde afføring et sted bag hytten.
Det endte med, at der voksede en tomatplante op, som de måtte rundt og rydde op efter, siger han.
Surtsey, der ligger 32 kilometer ud for Islands sydlige kyst, har modsat mange andre unge øer vist sig at være langtidsholdbar.
Derfor har forskerne langsomt kunne følge dyr og planters kolonisering af øen.
En større milepæl var da en flok måger slog sig ned på øen i midten af 1980erne.
- Mågerne spiser ikke på land, men på vandet.
Og så kommer de tilbage til deres havfuglekoloni på øen og skider ud over det hele, siger Michael Borregaard og fortsætter:- Afføringen fra mågerne bliver over tid til noget muld, som planterne kan få rodfæste i.
Så mågerne har skabt grønne områder.
Ti år senere kom turen til forskellige landfugle såsom gæs og lunder, der kunne begynde at flytte til øen.
2Socotra – Isoleret fra omverden og helt unikDrageblodstræerne på Socotra har fået deres navn fra dets blodrøde harpiks.
Træet, der kunne ligne en paraply i hårdt blæsevejr, vokser kun omkring en meter på ti år.
(© Rod Waddington)Ud for Afrikas horn i det Indiske Ocean ligger Socotra ganske isoleret fra omverden.
Hele 37 procent af øens plantearter og over 90 procent af øens reptiler og sneglearter findes ikke noget andet sted i verden.
Samtidig giver øen husly for en række unikke fuglearter.
Et af Socotras helt store attraktioner er det unikke drageblodstræ, der er berømt for dets røde harpiks og tætte trækrone.
På grund af øens isolation har naturen udviklet sig i en anden retning end resten af verden, fortæller Michael Borregaard.
- Når en art kommer ud til en ny ø, opstår der meget hurtigt nye arter.
Dyrene tilpasser sig de fødemuligheder, der er på øen, og så kan vi opleve de her forunderlige eksempler på naturens kreativitet.
Socotra har dog ikke fået lov til at passe sig selv, og selvom øen har været på Unescos verdensarvsliste siden 2008, peger observatører på flere problemer såsom fiskeri, husdyr og invasive arter, der truer den unikke natur.
Men naturen på de isolerede øer er også mere sarte end naturen på fastlandet, fortæller Michael Borregaard:- Hvis du er på en ø, er det svært at komme væk, og arterne har også en lille bestandstørrelse.
70 procent af alle de udryddelser, som vi har registreret, at mennesker nogensinde har været skyld i, er sket på øer.
Hvis du er på en ø, så er der altså en større risiko for at uddø.
At naturen har brug for plads for at overleve, er en viden, som Michael Borregaard mener, at vi også kan bruge, når vi skal beskytte naturen på fastlandet.
Marker og veje kan nemlig afgrænse naturen, ligesom havet isolerer for omverdenen ude på øerne, og det mener han, gør naturen mere sårbar også på fastlandet.
3Krakatau - Gigantisk brag kickstarter plante- og dyrelivAskesky over Anak Krakatau, da den gik i udbrud i december 2018.
Øens navn er indonesisk for 'Krakataus barn'.
I 1883 lød et gigantisk brag mellem de indonesiske øer Java og Sumatra.
Et af de største vulkanudbrud i nyere tid fandt sted på øen Krakatau.
Store dele af øen blev sprængt væk og en 30 til 40 meter høj tsunami brød ind over omkringliggende øer og skabte død og ødelæggelse.
Planter og dyr blev udslettet på øen efter vulkanudbruddet.
Men allerede i løbet af ti år fandt forskere igen forskellige typer planter, træer, biller, sommerfugle og andre former for liv.
Og siden hen er der kommet mange plante- og dyrearter til øen.
- På Krakatau kan vi se hvor hurtigt sådan en helt ny ø kan blive koloniseret.
Allerede tyve år efter eksplosionen var der over 100 plantearter på øen og masser af fugle og insekter, siger Michael Borregaard og fortsætter:- Mange af de første plantearter på øen har frø der kan flyde, og de koloniserer strandkanten.
Efterhånden som der kommer flere arter til, og der vokser skov op, bliver de hav-spredte arter udkonkurreret og forsvinder igen.
I 1927 opstod en ny ø i området på grund af et udbrud.
Den har fået navnet Anak Krakatau, som betyder barn af Krakatau.
I slutningen af 2018 eksploderede vulkanen på Anak Krakatau og skabte endnu en tsunami, der kostede flere hundrede mennesker livet på naboøerne Java og Sumatra.
FacebookTwitterKopier linkEmner:Indonesien|Videnskab|Island|Københavns Universitet|Miljø og natur




https://www.dr.dk/nyheder/kultur/endnu-en-sort-skandale-gucci-ansaetter-diversitetsdirektoer-efter-blackface-kritik

KulturEndnu en sort skandale: Gucci ansætter diversitetsdirektør efter 'blackface'-kritikVrede over sortmalet hud og røde læber går tilbage til slavetiden.
Den meget omtalte trøje fra Gucci.
Foto: Gucci.
Af Sally Frydenlund Larsen16.
feb.
2019 kl.
16.
09Bemærk: artiklen er mere end 30 dage gammelLæs opBlusen fra Guccis forårskollektion ligner ved første øjekast en almindelig højhalset sweater.
Men hvis man trækker den høje krave op over munden, får man pludselig store, røde læber.
Derfor skabte den sorte bluse tidligere på måneden endnu en 'blackface'-skandale i USA, hvor blandt andet politikere, popikoner og senest en bølge af modehuse er kommet i vælten for brugen af sorte ansigter med karakteristiske røde læber.
Læs også:'Blackface-skandale' kaster demokrater ud i politisk stormvejrNu annoncerer det italienske modehus, at de vil iværksætte en række initiativer, som skal fremme mangfoldigheden i modehuset.
Blandt andet vil Gucci ansætte en global direktør for diversitet og fem designere fra forskellige dele af verden.
Og Gucci står ikke alene med sin racismeskandale - ikke engang i denne måned.
Popstjernesko og politikereKaty Perry ved årets Grammy awardshow.
Den 34-årige amerikaner er verdens bedst betalte sangerinde, konkluderede finansmagasinet Forbes i november.
Tidligere i denne uge kom sangerinden Katy Perry, som også designer sko, i stormvejr for at have solgt sorte sko med store, røde læber påklistret.
Sangerinden sagde, at designet var "tænkt, som et nik til moderne kunst og surrealisme", men skoen blev i stedet opfattet som et eksempel på 'blackface' og blev fjernet fra hylderne i Walmart og Amazon.
Også på den politiske scene har der rullet hoveder på grund af 'blackface'-skandaler i februar.
Først blev Virginias guvernør, Ralph Northam, kastet ud i et politisk stormvejr, da et 35 år gammelt foto af en mand med sortmalet ansigt ved siden af en anden klædt i den karakteristiske Ku Klux Klan-kutte dukkede op.
Billedet af den sortmalede student blev trykt i en årbog.
Ugen efter var den gal igen, da der dukkede endnu et billede op.
Denne gang af statens rigsadvokat, Mark Herring, der som studerende - ifølge eget udsagn - havde malet sig sort i ansigtet for at ligne en afroamerikansk rapper.
At billederne er gamle er ingen undskyldning, mener professor Jørn Brøndal, professor og leder af Center for Amerikanske Studier på Syddansk Universitet.
- I 1980'erne var der allerede en meget stor bevidsthed om, at man ikke skulle have for grænseoverskridende adfærd i racespørgsmål.
Racekarikatur hænger vedFor at forstå, hvorfor det er krænkende, når hvide mennesker på karikeret vis klæder sig ud som sorte, skal vi kigge langt tilbage i historien.
Jim Crow var en karikatur, men blev hurtigt et symbol på den stereotype, sorte amerikaner.
Senere lagde figuren navn til USA's raceadskillelseslovgivning.
Helt nøjagtigt til starten af 1800-tallet, hvor den unge, hvide Thomas Rice opfandt en fiktiv karakter.
Karakteren hed Jim Crow, var sort og havde store, røde læber.
Han var danseglad og doven, og med sin racestereotyp blev Thomas Rice rig og berømt på de amerikanske teater- og kabaretscener.
Jim Crow hang ved og blev symbolet på racistiske forestillinger om sorte og lagde senere navn til den systematiske raceadskillelse i USA.
- Jim Crow blev navnet på USA's apartheidsystem, forklarer Jørn Brøndal om diskriminationspolitikken i landet, som fortsatte helt frem til 1960'erne.
I dag står Jim Crow og hans karikerede træk altså stadig som symboler på hvide menneskers undertrykkelse af sorte mennesker.
Det er ikke kun på den anden side af Atlanten, de oplever 'blackface'-skandaler.
I 2017 blev chipsfirmaet Kims beskyldt for racisme, da figuren Jørgen optrådte med brunmalet ansigt i en reklame.
FacebookTwitterKopier linkEmner:Gucci|USA|Walmart|Mode- og designbranchen|Ligebehandling




https://www.dr.dk/nyheder/udland/eu-indfoerer-nye-sanktioner-mod-rusland-efter-konflikt-i-kertj-straedet

UdlandEU indfører nye sanktioner mod Rusland efter konflikt i Kertj-strædetOtte russere bliver ramt af sanktioner som følge af den fortsatte fængsling af 24 ukrainske sømænd.
Siden slutningen af november har 24 ukrainske sømænd siddet fængslet på Krim-halvøen.
Af Louise Brodthagen Jensen og Matilde Kimer16.
feb.
2019 kl.
16.
47 | opdateret 18.
feb.
2019 kl.
20.
11Bemærk: artiklen er mere end 30 dage gammelLæs opDet er uacceptabelt, at 24 ukrainske sømænd på snart tredje måned fortsat sidder fængslet i Rusland.
Derfor vil EU nu indføre en række nye sanktioner mod otte russere, der alle har været involveret i anholdelsen og fængslingen af de ukrainere, som var ombord på de tre skibe, den russiske flåde beslaglagde i Kertj-strædet i slutningen af november sidste år.
Det bekræfter den danske udenrigsminister, Anders Samuelsen (LA), til DR Nyheder.
Han kalder det et markant skridt fra EU's side, at man er nået til enighed om nye sanktioner, der sender et tydeligt signal til Rusland om, at presset nu øges for at få dem til at frigive ukrainerne.
En vigtig markeringUdenrigsministeren besøgte i slutningen af januar havnebyen Mariupol ved det Asovske Hav og har presset på for at få en reaktion fra EU, efter russiske flådeskibe den 25.
november åbnede ild mod tre ukrainske skibe ved Kertj-strædet.
- Vi er ikke klar til på nogen måde at acceptere, at det bare er sådan, russerne gør, og leve med den ny verdensorden, siger Samuelsen og fortsætter:- Vi skal tage ved lære af, at hvis vi gør det, så sker der det, der skete, efter de gik ind i Georgien.
Så går russerne videre til Ukraine, og hvad bliver så det næste; de baltiske lande?
Derfor er det tydeligt at markere, at grænsen er overtrådt, og derfor er vi villige til at optrappe sanktionerne.
De ukrainske skibe blev stoppet, da de ville sejle fra Odessa til Mariupol.
Rusland annekterede i 2014 Krim, men resultatet af folkeafstemningen er med få undtagelser ikke anerkendt internationalt.
Rusland hævder, at de tre ukrainske skibe ulovligt og uden forudgående varsel sejlede ind i den russisk-kontrollerede del af Kertjstrædet på vej mod Mariupol.
Ukraine hævder omvendt at have varslet om gennemsejlingen, men at det var russerne, der indledte aggressionen og beskød de ukrainske fartøjer, inden de blev beslaglagt og ført til Krim.
Tidligere har både den tyske forbundskansler, Angela Merkel, og Frankrigs præsident, Emmanuel Macron, opfordret Rusland til omgående at løslade sømændene; et krav, som Rusland hidtil har afvist.
Opdatering den 18.
februar: To dage efter denne artikels tilblivelse, vedtog EU's udenrigsministre på et møde i Bruxelles officielt at indføre nye sanktioner mod Rusland.
FacebookTwitterKopier linkEmner:Angela Merkel (politiker)|Emmanuel Macron (politiker)|EU|Rusland|Frankrig




https://www.dr.dk/sporten/oevrig/shiffrin-ejer-slalom-disciplinen-amerikansk-superstjerne-vinder-fjerde-vm-guld-i

Øvrig sportShiffrin ejer slalom-disciplinen!
Amerikansk superstjerne vinder fjerde VM-guld i trækMikaela Shiffrin var bedst, da de kvindelige skiløbere skulle fordele det sidste medaljesæt ved VM i Åre.
Mikaela Shiffrin vandt det fjerde VM-guld i træk i slalom i dag.
16.
feb.
2019 kl.
15.
45 | opdateret 16.
feb.
2019 kl.
15.
59Bemærk: artiklen er mere end 30 dage gammelLæs opDronningen af slalom i international skisport hedder fortsat Mikaela Shiffrin.
I det svenske skisportsområde Åre var Shiffrin bedst i den tekniske disciplin, nøjagtigt som hun var ved VM i 2013, 2015 og 2017.
Ingen har tidligere vundet den samme disciplin fire gange i træk.
Shiffrin var tredjebedst efter første gennemløb, men kørte en nærmest fejlfri anden omgang.
Hun var klart i spidsen, da førende Wendy Holdener som den sidste begav sig ud på pisten.
Læs også:VIDEO Skidronningens arvtager føler presset: 'Åbenbart ikke nok at være sød og god'Og da schweizeren fejlede på det øverste stykke, stod det klart, at Shiffrin kunne tage endnu en guldmedalje med hjem til samlingen.
Holdener valgte at gennemføre, men var uden chance i topstriden, og hun endte da også langt nede i feltet.
Første svenske medaljeSvenskeren Anna Swenn-Larsson var mere end et halvt sekund langsommere end Shiffrin, men tiden rakte alligevel til sølv til stor jubel for hjemmepublikum i målområdet.
Det er Sveriges første medalje ved VM.
Verdensmesteren i storslalom, Petra Vlhová, tog sig af bronzen og scorede dermed sin tredje medalje ved mesterskabet.
Læs også:VIDEO To årtier med guld og gys: I dag tager Vonn sin sidste pisteturKvindernes slalom var VM's næstsidste løb.
Tilbage på programmet står kun mændenes udgave af samme disciplin, inden arrangørerne i Åre kan pakke porte, afspærringer og tilskuerpladser væk.
Dansker var også medDet blev heller ikke en helt skidt dag for den dansk/grønlandske Nuunu Chemnitz Berthelsen, som lå nummer 44 efter det første gennemløb.
I det andet gennemløb avancerede hun til en 36.
plads.
Læs også:Amerikansk fænomen skuffer ved VM - slovak tager guldetMændenes slalom bliver afviklet søndag, og her kommer opmærksomheden i høj grad til at samle sig om den østrigske specialist Marcel Hirscher.
Det er Østrigs sidste chance for at tage guld ved VM, hvor alpelandet foreløbig har måttet nøjes med tre sølv- og to bronzemedaljer.
/ritzau/FacebookTwitterKopier linkEmner:Skisport|Østrig|Sverige|Mikaela Shiffrin (skiløber)




https://www.dr.dk/nyheder/vejret/se-brugernes-egne-billeder-foraarsvejr-i-vinterferien

VejretSe brugernes egne billeder: Forårsvejr i vinterferienLørdag blev en smuk og solrig dag over hele landet.
Af Anders Byskov Svendsen16.
feb.
2019 kl.
16.
31Bemærk: artiklen er mere end 30 dage gammelLæs opFor mange er uge syv lig med vintervejr, men herhjemme har vejret mere ledt tankerne i retning af forår.
Fredag nærmede temperaturen sig 12 grader, og lørdag var den flere steder i landet over 10 grader.
Det fik danskerne til gå udenfor og nyde det varme vejr og duften af forår.
Og mange var så venlige at tage billeder og sende dem til os her på DR.
Nedenunder kan du se en række billeder med forårsstemmning fra en vintermåned fra hele landet.
Vintergækker og erantis er kommet frem mange steder.
Men Tine Uffelmanns billede viser, at der nu også er krokus på vej.
1 / 12En stor flok bramgæs pryder den solrige himmel i Thy.
Bent Silberg har taget billedet.
2 / 12Det er ikke kun den sydlige del af kongeriget, der har haft en smuk dag.
Her er et billede fra Skålefjorden i Færøerne.
Anna Kathrina Højgaard, som har taget billedet, kalder det selv for en pragtfuld morgen.
3 / 12Michael Bülck har fanget to grågæs, der flyver lavt i nærheden af Boserup Skov ved Roskilde.
4 / 12Mariehønen har forladt sit vinterhi og vil også ud og nyde solen.
Erik Johansen fra den sjællandske by Haslev har taget billedet.
5 / 12Sådan så den solrige lørdag ud ved Hadsten set gennem Tove Skippers kamera.
6 / 12Ved Silkeborg-søerne flød solens varme stråler også.
Niels Christian Aahøj Bech har fotograferet.
7 / 12På Bellevue Strand ved Klampenborg dyppede en hest benene i vandet.
Hanne Johansen har fanget situationen.
8 / 12Så smuk tog havnen i Hirtshals sig ud, da Birger Josephsen var forbi lørdag.
9 / 12Solopgang ved Lindholm Høje.
Poul Hilmar Jørgensen er manden bag kameraet.
10 / 12Sara Eltorm så både måger og en utrolig flot solopgang ved Snekkersten Strand lørdag morgen.
11 / 12Morgensol og Øresundsbro, som Anders Schou så det fra Dragør Havn lørdag morgen.
12 / 12FacebookTwitterKopier linkEmner:Vejret




https://www.dr.dk/nyheder/udland/ambassadoer-valg-rimer-paa-vold-i-nigeria

UdlandAmbassadør: Valg rimer på vold i NigeriaPræsidentkandidaterne har opfordret til en fredelig valgkamp.
Indtil videre har det virket.
Af Sally Frydenlund Larsen og (Video) Kasper Duncan Gram16.
feb.
2019 kl.
14.
50Bemærk: artiklen er mere end 30 dage gammelLæs opI Nigeria havde flere vælgere i dag bevæget sig ned til valgstederne, men det var forgæves.
Fem timer før afstemningen til dagens præsident- og parlamentsvalg skulle begynde, blev valget udsat en uge til næste lørdag.
Nigerias siddende præsident Muhammadu Buhari (t.
v.
) og modkandidat Atiku Abubakar (t.
h.
) fra landets største oppositionsparti.
Oppositionen har kritiseret udskydelsen af valget for at være et forsøg på at "klamre sig til magten" fra den nuværende præsidents side, men Jesper Kamp, som er dansk ambassadør i Nigeria, bifalder udskydelsen.
- Der har været forskellige hændelser, som har gjort det meget svært for den uafhængige valgkommission at afholde valg troværdigt og frit, som det jo er formålet.
Jeg mener, det er en fornuftig beslutning, der er blevet taget, siger han.
Brand og voldNår valget er blevet udskudt, skyldes det, at der mangler både stemmesedler og id-scannere på nogle af valgstederne i det vestafrikanske land.
I tre af landets 36 stater har de nemlig mistet valgmaterialerne i påsatte brande.
Ambassadør Jesper Kamp er også valgobservatør i Nigeria.
Brand, vold og angreb er hverdagskost under og efter nigerianske valg, fortæller Jesper Kamp.
- Historisk forbinder man i Nigeria meget valg med vold.
I 2011 døde der 2.
000 mennesker og i 2015 døde 200 mennesker.
Heldigvis har kun tyve mennesker mistet livet ved dette valg.
Det er tyve mennesker for meget, men det viser fremskridt.
Det er præsidentkandidaternes fortjeneste, at valgkampen trods alt er forløbet mere fredeligt end vanligt, vurderer ambassadøren.
Siddende præsident Muhammadu Buhari og oppositionsleder og modkandidat Atiku Abubakar har nemlig begge underskrevet en fredsaftale om at acceptere valgresultatet og ikke opfordre til vold.
FacebookTwitterKopier linkEmner:Valg og folkeafstemninger|Nigeria|Vold|Udenrigspolitik




https://www.dr.dk/nyheder/regionale/syd/aggressiv-due-og-skaeve-skilte-lokale-har-tippet-kommunen-3000-gange

Syd- og SønderjyllandAggressiv due og skæve skilte: Lokale har tippet kommunen 3000 gangeBorgerne i Esbjerg Kommune bruger flittigt en app, hvor de kan melde om fejl og mangler.
Esbjerg Kommune har på bare et år fået 3000 sæt ekstra øjne til at opdage fejl og mangler i kommunen.
Af Ulrik Bang-Mørch og Susanne Terman Pedersen16.
feb.
2019 kl.
12.
00Bemærk: artiklen er mere end 30 dage gammelLæs opHuller i vejen.
Skæve skilte.
Og sågar et tip om en aggressiv due.
Over 3000 tip har Esbjerg Kommune fået, siden kommunen i januar 2018 lancerede app'en TIP TAK, hvor alle kan melde fejl og mangler på offentlige ejendom ind.
Den mest kuriøse, vi har haft, var fra en dame, som meldte ind, at hun havde en aggressiv due foran sit vindue.
Søren Heide LambertsenOg de mange tip er over al forventning, lyder det fra Søren Heide Lambertsen (S), der er formand for teknik- og miljøudvalget i kommunen.
- Vi har været spændte på, hvor meget app'en ville blive brugt, og hvilke indmeldinger, der ville komme.
Men vi er godt tilfredse med, at der er meldt ind 3000 gange, siger Søren Lambertsen.
Melding om vred dueDet er medarbejderne i kommunens Vej og Park, der får direkte besked med gps-koordinater, så de kan tage ud og fikse tingene hurtigst muligt.
Sådan ser app'en TIP TAK ud, som mange borgere i Esbjerg Kommune har downloadet.
Jan Kjeldsen og Tony S.
Jensen er to af kommunens medarbejdere i Vej og Park, og de synes, at ordningen er rigtig god.
- Det er et alletiders system, og det fungerer godt, siger Tony S.
Jensen.
Det er ikke kun beskeder som gadelys, der ikke fungerer, eller et hul i asfalten, der skal lappes.
Der har også været de mere underfundige meldinger fra borgerne.
- Den mest kuriøse, vi har haft, var fra en dame, der bor på tredje sal her i byen.
Hun meldte ind, at hun havde en aggressiv due foran sit vindue.
Det viste sig så, at det var en sølvmåge.
Men det kunne vi ikke gøre det store ved, siger Søren Heide Lambertsen.
Landmænd kan nu bruge appFaktisk har de ekstra øjne i kommunen virket så godt, at Esbjerg Kommune har valgt at udvide app'en.
Kort om TIP TakEsbjerg Kommune lancerede kommunens nye app, TIP TAK, sidste år i januar 2018.
Her kan borgerne hjælpe kommunen med hurtigt at få rettet fejl eller mangler.
Man skal tage et billede af 'problemet' og indsende det via TIP TAK.
Derefter vil en medarbejder i kommunen kigge på borgerens tip.
Eksempler på, hvad de lokale kan melde ind er: Et defekt trafiksignal, efterladt materiale på vej, sti eller fortov, fyldte offentlige skraldespande og skader på offentligt toilet, legeplads, bord/bænkesæt og lignende.
Kilde: Esbjerg KommuneSå nu kan landmænd også tippe kommunen, hvis de ser uregelmæssigheder omkring de å- og vandløb, der løber igennem deres marker.
- De kan melde ind, hvis der er noget i deres vandløb, som de vil forbedre.
Det er ligesom med vejene, at hvis de observerer noget i vandløbene, så kan de melde det ind via app'en, siger Søren Lambertsen.
Alt i alt har kommunen fået rettet lige godt 2500 af de 3000 tip, der er kommet ind.
Kun 182 er blevet afvist.
Nogle tip afventer den rette årstid for at kunne blive fikset.
FacebookTwitterKopier linkEmner:Esbjerg Kommune|Søer og vandløb




https://www.dr.dk/nyheder/regionale/sjaelland/flere-oekonomisk-traengte-opsoeger-gratis-gaeldsraadgivning

SjællandFlere økonomisk trængte opsøger gratis gældsrådgivningKFUMs Sociale Arbejde og Forbrugerrådet Tænks gældsrådgivning oplevede sidste år flere henvendelser fra folk, som ønskede økonomisk hjælp.
Det er sjældent folk, som har levet over evne, der henvender sig til KFUMs Sociale Arbejde og Forbrugerrådet Tænks gældsrådgivning, vurderer jurist Lui Lundin.
Af Jørgen Hansen og Julie Würtz16.
feb.
2019 kl.
12.
47Bemærk: artiklen er mere end 30 dage gammelLæs opKFUMs Sociale Arbejde og Forbrugerrådet Tænks gældsrådgivning oplevede sidste år omkring 10 procent flere henvendelser i antallet af økonomisk trængte borgere på deres gratis rådgivningskontorer.
Ifølge Lui Lundin, der er jurist i Forbrugerrådet Tænks gældsrådgivning, er der dog sjældent tale om personer, som har levet over evne.
- De mennesker, som søger rådgivning hos os, er typisk hr.
og fru Danmark, som har siddet med en økonomi, der har givet god mening, og som ikke har levet over evne.
Men pludselig er der sket en livsbegivenhed, der gør, at de ikke har mulighed for at overholde de betalingsaftaler, man har indgået, fortæller han.
Det er typisk hr.
og fru Danmark, som har siddet med en god økonomi, og som ikke har levet over evne.
Men pludselig er der sket en livsbegivenhed, der gør, at de ikke har mulighed for at overholde deres betalingsaftaler.
Lui Lundin, jurist i Forbrugerrådet TænkDet kan for eksempelvis være, at den ene ægtefælle har mistet sit job, været i en ulykke eller folkepensionister, som har mistet sin ægtefælle og ikke længere har mulighed for at afdrage på huset.
- De mister det økonomiske overblik og får tunnelsyn, og så begynder man at optage andre lån for at afdrage på de eksisterende lån, siger Lui Lundin.
Ofte henvender personerne sig først til gældsrådgivningen, når det næsten er for sent, og gælden er blevet for stor.
- De føler stor skam over deres økonomi, og ofte har de levet længe på en sten og prøvet flere forskellige løsninger, før de søger hjælp hos os.
Men du kan ikke trylle eller afdrage på alle kreditorerne, hvis du for eksempelvis sidder med en kontanthjælp, lyder det fra juristen i Forbrugerrådet Tænk.
Gæld er blevet et accepteret emne i samtalerIfølge KFUMs Sociale Arbejde skyldes stigningen blandt de økonomisk trængte blandt andet, at stramninger med loft over kontanthjælpen og 225-timers reglen på dagpengeområdet nu er slået igennem.
Her finder du hjælp til gældI januar 2008 stod 185.
084 personer som dårlige betalere i RKI.
I januar 2018 var tallet steget til 212.
161.
Forbrugerrådet Tænks gældsrådgivning kan du finde i følgende byer:AalborgEsbjergKoldingOdenseRingstedKøbenhavnNykøbing FalsterAfdelinger for KFUMs Sociale Arbejde kan du finde i de fleste byer rundt i Danmark.
Kilde: Experian, KFUM og Forbrugerrådet Tænk- Folk har optaget lån for at få det til at hænge sammen og efter et par år bider det så sig selv i halen, og man kan ikke honorere sine forpligtelser længere, siger June Crondahl, der er projektleder i KFUMs Sociale Arbejde.
Hun peger på to andre årsager, der også gør sig gældende.
Dels den kedelige om, at der simpelthen er flere, som ikke kan få pengene til at slå til, og dels at gæld er blevet et mindre tabubelagt emne.
- Det er blevet mere acceptabelt at tale om, at man har gæld.
Det er også det, vi håber, at man kan se i stigningen, at der er flere, der tør at tale med os om, at de har det lidt svært med økonomien.
Siden Forbrugerrådet Tænks gældsrådgivning startede tilbage i 2010, har de hjulpet 17.
000 personer med deres økonomi.
Læs også:Tusindvis af boligejere står uden forsikring: 'Ligesom gulvtæppet bliver hevet væk'FacebookTwitterKopier linkEmner:Forbrugerrådet|Økonomi




https://www.dr.dk/nyheder/kultur/bruno-ganz-er-doed

KulturBruno Ganz er dødDen schweiziske skuespiller, der er bedst kendt for sin rolle som Hitler i filmen Der Undergang, blev 77 år.
Bruno Ganz i rollen som Hitler i "Der Untergang".
(© Scanpix)Af Signe Mai Vilsbøll16.
feb.
2019 kl.
12.
50Bemærk: artiklen er mere end 30 dage gammelLæs opHan blev verdenskendt for sin rolle som Hitler i filmen "Der Untergang" fra 2005, som handlede om den tyske leders sidste dage under Anden Verdenskrig.
Nu er den schweiziske skuespiller Bruno Ganz død.
Han blev 77 år.
"Der Untergang" gjorde stort indtryk i filmverdnen, og filmen vandt adskillige filmpriser.
Selv vandt Ganz en pris for bedste skuespiller i filmen ved Bavarian Film Awards.
Bruno Ganz har været med i flere prisvindende film.
60 år som skuespillerGanz debuterede som skuespiller i 1960.
Gennembruddet lod dog vente på sig, hvorfor han efter ti år med mindre roller, hovedsageligt i tv-film, fokuserede mere på teatret.
På teatret steg han hurtigt i graderne og opnåede stor national succes i Tyskland med sine præstationer i stykkerne "Hamlet", "Faust" og "Peer Gynt".
Og i 1970 var Ganz ifølge Ritzau med til at starte teaterkompagniet "Schaubühne" i Berlin, som stadig opsætter forestillinger.
Rolle i anmelderrost Trier-filmSiden midten af 70'erne har Ganz haft roller i en lang række europæiske og amerikanske film.
Foruden rollen som Hitler i "Der Untergang" har Bruno Ganz spillet desillusioneret skytsengel i "Himlen over Berlin", overlever af Holocaust i filmen "The Reader", og Ganz havde også en bærende rolle i den danske instruktør Lars Von Triers film "The House That Jack Built" 2018.
"The House That Jack Built" var nomineret som bedste danske spillefilm ved dette års Robert Festival.
DR's filmanmelder Per Juul Carlsen gav filmen fem ud af seks stjerner.
Bruno Ganz til Cannes Filmfestival sammen med Sofie Gråbøl, Lars Von Trier, Siobhan Fallon Hogan og Matt Dillon.
Indehaver af sagnomspunden ringBruno Ganz blev i 1996 indehaver af den sagnomspundne Iffland-Ring, som gives til tysksproget teaters 'betydeligste og mest værdige skuespiller i næste generation'.
Det var den østrigske skuespiller Josef Meinrad, der testamenterede ringen til Ganz, og det skabte stor virak i Østrig, at Ganz fik ringen, fordi man gerne havde set, at ringen blev indenfor landets grænser.
Hvem Iffland-Ringen går videre til nu er uvist.
Ganz' egentlige valg var skuespilleren Gert Voss.
Han døde i 2014.
FacebookTwitterKopier linkEmner:Bruno Ganz (skuespiller)|Lars von Trier (filminstruktør)|Teater|Berlin|Teaterkompagniet




https://www.dr.dk/sporten/oevrig/en-solbraendt-laebe-blev-til-det-stoerste-chok-i-norsk-idraet-nogensinde

Øvrig sportEn solbrændt læbe blev til det største chok i norsk idræt nogensindeDokumentaren ’Skidronningens nedtur’ fortæller historien om den norske sportsstjerne Therese Johaugs dopingsag, der fik en nation i chok.
Therese Johaug var dybt ulykkelig, da hun på pressemødet fortalte, at hun var blevet testet positiv (ARKIVFOTO).
Af Frederik Palle16.
feb.
2019 kl.
12.
25Bemærk: artiklen er mere end 30 dage gammelLæs opI Norge kan det meget vel være torsdag den 13.
, som er ulykkens dag.
Det var i hvert fald torsdag den 13.
oktober 2016, at deres store helt og den tredobbelte verdensmester på langrend Therese Johaug brød sammen i gråd på et pressemøde, hvor hun fortalte verden, at hun havde afleveret en positiv dopingtest.
Med det samme meldte hun ud, at hun var uskyldig, og landsholdslægen Fredrik Bendiksen tog ansvaret for at have givet hende en læbesalve til hendes solbrændte læbe, selvom salven var på listen over de forbudte præparater.
- Jeg vil vise alle, at jeg er så uskyldig i den her sag, forklarede Therese Johaug på pressemødet.
Derfra blev det en kamp for Therese Johaug om at bevise sin uskyld over for offentligheden og antidopingmyndighederne.
Den historie bliver fortalt i dokumentaren ’Skidronningens nedtur’, hvor sagen bliver kaldt det største chok i norsk idræt nogensinde.
Læs også:Dopingdømt skistjerne vinder efter næsten tusind dages fraværDen bliver vist i dag på DR3, og derefter kan den også ses på DRTV.
Her følger man den norske stjerne i hele perioden, fra den positive dopingtest bliver offentligt kendt, til dagene hvor afgørelsen falder.
Hjælp fra familienSelvom en stor del af Therese Johaugs tanker er på sagen, så har hun i perioden også stadig fokus på at holde sig i topform for at være klar, hvis hun slipper for en straf.
Hun træner blandt andet med sin bror Karstein Johaug næsten hver dag, og hans rolle for at holde Therese Johaug i gang i den svære periode er markant.
Læs også:OVERBLIK Norges langrendsdronning er kongen af vinter-OL- På de hårde dage, hvor jeg vil ligge i sofaen, tager Karstein fat i mig.
’Nu skal vi ud.
Vi skal holde fokus på sporten.
Du skal slå hårdt igen.
Jeg har et mål om, at du skal vinde det OL-guld,’ siger hendes bror til Therese Johaug.
I høringen holder den norske stjerne fast i sin uskyld, og lægen holder også fast ved, at det var hans fejl.
Men på boksen til salven står der tydeligt, at det er et præparat, som er på dopinglisten, så begge parter burde have været mere opmærksomme, mener kritikerne.
Læs også:Skidronningens nedtur | DRTVSelvom Therese Johaug kæmper for at blive helt frikendt, så ender det med, at hun får en karantæne på 13 måneder, hvilket er en kæmpe skuffelse for hende, selvom den positive nyhed er, at hun kan deltage ved OL i Pyeongchang i 2018.
Eller det tror hun i hvert fald.
Fordi Therese Johaug vælger at anke sin dom til CAS, og de går endnu mere imod hende og skærper dommen til 18 måneder, så er den norske kvinde suspenderet under OL.
Læs også:Sluppet for let: Norsk skistjernes dopingkarantæne anketSiden er Therese Johaug dog for alvor kommet tilbage.
I 2018 vandt hun seks sejre, og det er fortsat på samme niveau i 2019, hvor hun allerede har vundet to gange.
Hun er storfavorit til at hente guld hjem fra VM i Østrig sidst i februar.
Du kan se hele dokumentaren på DR3 i dag klokken 16.
15 eller finde den efterfølgende på DRTV.
FacebookTwitterKopier linkEmner:DR3|Doping|Den Internationale Sportsdomstol|Norge|Østrig




https://www.dr.dk/nyheder/viden/klima/forskere-besoeger-usaedvanlig-vulkanoe-her-er-billederne

KlimaForskere besøger usædvanlig vulkanø: Her er billederne Ny ø i Stillehavet fylder fire år og rummer både blomster og fugle.
Forskerne regner med, at øen, der har fået det uofficielle navn Hunga Tonga-Hunga Ha’apa, forsvinder igen indenfor 30 år.
(© Sea Education Association)Af Allan Nisgaard16.
feb.
2019 kl.
14.
59Bemærk: artiklen er mere end 30 dage gammelLæs opFor fire år siden gik en vulkan i udbrud i øriget Tonga i Stillehavet.
Udbruddet skabte en lille ø mellem to allerede eksisterende øer.
Nu har forskere for første gang besøgt den nye ø, der har det uofficielle navn Hunga Tonga-Hunga Ha’apa.
© drSå vidt vi ved på P1Du kan høre mere i programmet ”Så vidt vi ved”, der er P1’s ugentlige magasin om videnskabelige gennembrud, store opdagelser og vigtige forskningsnyheder.
Programmet udfordrer de hurtige konklusioner, går bag om nyhederne og sætter både perspektiv og kulør på.
Lyt med P1 torsdag kl.
10:03 eller find programmet i din podcast-app eller her.
Det viser sig, at øen byder på lyserøde blomster, sodfarvede terner og endda huser den karakteristiske slørugle.
Forskerne har stillet kikkerten skarpt ind på øen.
Blandt andet fordi den smuldrer langsommere end forventet.
Ifølge NASA er øen én blandt få vulkanøer, som er opstået inden for de seneste 150 år, der har overlevet længere end nogle måneder.
Og den lange levetid gør øen interessant for forskerne, fordi det kan give et indblik i, hvordan dyr og planter koloniserer en ny ø.
- Sådan en ø er et afgrænset lille økosystem i sig selv.
Så man kan sige, at det er en slags lille model for de større komplekse økosystemer, vi ser på kontinenterne, siger Michael Borregaard, der forsker i øer og er adjunkt ved Center for Makroøkologi, Evolution og Klima på Københavns Universitet.
Det er meget forskelligt, hvordan dyre- og plantelivet når ud til isolerede øer som Hunga Tonga-Hunga Ha’apa, forklarer Michael Borregaard:- Den her ø i Tonga hænger stort set sammen med to eksisterende øer.
Så arterne på øen er formentlig kommet fra de to andre øer.
- De arter, der er kommet til, er fugle, som jo kan flyve.
Og de kan have frø med i maven, som så bliver spredt vidt omkring, når fuglene skider.
Og selve fugleklatterne bliver til muld, så de små nye planter kan slå rod og vokse op, fortsætter Michael Borregaard.
Baby-øen ligger lige mellem to gamle øer, som den er forbundet med ved en tange af aske.
Forskerne har nu opdaget, at der er begyndt at vokse planter.
 Øens klipper.
 Mågefuglene terner lever nu på øen.
 Forskere og studerende undersøger øen.
1 / 4Baby-øen ligger lige mellem to gamle øer, som den er forbundet med ved en tange af aske.
Forskerne har nu opdaget, at der er begyndt at vokse planter.
1 / 4Øens klipper.
2 / 4Mågefuglene terner lever nu på øen.
3 / 4Forskere og studerende undersøger øen.
4 / 4Forsvinder snart igenDe nye beboere på Hunga Tonga-Hunga Ha'apai bør dog ikke finde sig alt for godt tilrette i deres nye omgivelser.
Forskerne forventer nemlig, at øen forsvinder igen i løbet af de næste 30 år.
- Den er ikke dannet af magma fra vulkanudbruddet men af aske, der har foretaget en kemisk reaktion med havvandet.
Så den kommer til at forsvinde relativt hurtigt.
Men derfor vil der stadig komme arter derud, siger Michael Borregaard.
- Og det giver en mulighed for at se hvilke arter, der indvandrer, og hvilke der uddør først, og hvor hurtigt det sker, fortsætter han.
Det er dog ikke alle forskere, der får lov til at udforske øen.
De fleste må nøjes med at kigge på billederne og materialet fra NASA.
- Det er formentlig rimelig svært at få tilladelse til at komme ud og udforske området.
For man vil gerne beskytte de områder, der er uberørte, siger Michael BorregaardNASA har lavet en animation af øens udvikling fra den blev dannet.
Den kan du se her:FacebookTwitterKopier linkEmner:Videnskab|Københavns Universitet|Youtube|Miljø og natur




https://www.dr.dk/sporten/live/minut-minut-fcn-henter-tre-sikre-point-mod-hobro






https://www.dr.dk/nyheder/udland/amerikansk-rigmand-anklaget-svindel-i-moskva-en-pr-katastrofe-rusland

UdlandAmerikansk rigmand anklaget for svindel i Moskva: 'En pr-katastrofe for Rusland'En af de største amerikanske investorer i Rusland skal for retten i Moskva.
Den amerikanske Investor Michael Calvey blev anholdt torsdag og skal for retten i Moskva igen i dag.
Af Louise Brodthagen Jensen16.
feb.
2019 kl.
12.
21 | opdateret 17.
feb.
2019 kl.
08.
08Bemærk: artiklen er mere end 30 dage gammelLæs opHan har smidt penge efter det, der er blevet Ruslands største søgemaskine, investeret i onlinebanken Tinkoff og er af mange kendt som en mand, der har fået russiske virksomheder til at vokse.
Men torsdag blev en af de største amerikanske investorer i Rusland og grundlægger af investeringsfirmaet Baring Vostok Capital anholdt, anklaget for svindel.
I dag skal den 51-årige Michael Calvey for en domstol i Moskva, mens fem andre Baring Vostok-ansatte allerede er blevet varetægtsfængslet i to måneder.
Anholdelsen af Mike Calvey burde være et endeligt tegn på, at Rusland er et fuldstændig korrupt land, der ikke er til at investere iBill Browder, amerikansk investor og økonomMichael Calvey har siden 1994 været med til at investere flere milliarder dollars i Rusland, blandt andet i den russiske tech-industri, og mange i finansmiljøet både i og uden for landet har forsvaret ham og understreget, at han er kendt for at drive en ordentlig og legitim forretning.
- Det her kommer ikke til at blive godt modtaget i investeringsmiljøet, formentlig heller ikke i den amerikanske kongres.
Fra russisk perspektiv er det her en pr-katastrofe, siger Timothy Ash, der er markedsanalytiker for BlueBay Asset Management, til nyhedsbureauet Reuters.
Leder af den statsejede russiske bank, Sberbank, Herman Gref, har også forsvaret den amerikanske rigmand og understreger over for Reuters, at han håber, der er tale om en misforståelse.
Langvarig strid med andre rigmændMichael Calvey og Baring Vostok nægter sig skyldig i anklagerne om svindel.
I stedet tilskrives anklagerne en konflikt mellem Calvey og to andre bestyrelsesmedlemmer i Vostotjnyj Express Bank, som amerikaneren ejer mere end 50 procent af.
I modsætning til mange andre udenlandske investorer, som enten har solgt andele eller helt har trukket sig fra investeringer i russiske virksomheder som følge af det stigende politiske pres og økonomiske sanktioner mod Rusland, er Michael Calvey blevet i Rusland.
Bill Browder, der er direktør i Hermitage Capital, mener, at der nu er tale om et endeligt tegn på et korrupt Rusland.
I 2014 udtalte han til Moscow Times, at "vi følger vores instinkter, og det er fortsat at investere, selv når alle omkring os er for nervøse".
Den amerikanske investor og økonom, Bill Browder, der er kendt for at være kritiker af præsident Vladimir Putin, kalder anholdelsen af Cavley for "den sidste dråbe".
- Anholdelsen af Mike Calvey burde være et endeligt tegn på, at Rusland er et fuldstændig korrupt land, der ikke er til at investere i.
Af alle dem, jeg kendte i Moskva, er han den, der fulgte reglerne, holdt lav profil og aldrig kritiserede regeringen, skriver Browder, der i Rusland er dømt for skattebedrageri.
Ifølge præsident Putins talsmand, Dmitrij Peskov, er præsidenten blev informeret om sagen.
Opdateret med video.
FacebookTwitterKopier linkEmner:Rusland|Vladimir Putin (politiker)|Moskva|Virksomhedsøkonomi|Økonomi




https://www.dr.dk/nyheder/regionale/fyn/dit-koekkenaffald-skal-i-fremtiden-vaere-flybraendstof

FynDit køkkenaffald skal i fremtiden være flybrændstofNature Energy vil i et samarbejde med DTU og SDU forsøge at lave brændstof til fly ud af biogas.
Et nyt forskningsprojekt mellem Nature Energy, DTU og SDU skal undersøge, om det er muligt at bruge biogas som brændstof til fly.
Af Jonatan Grau Møller og Allan Christiansen16.
feb.
2019 kl.
11.
55Bemærk: artiklen er mere end 30 dage gammelLæs opKaffegrums, kartoffelskræller og kyllingevinger.
Det kan inden for få år være det nye brændstof til fly.
Nature EnergyIgennem blandt andet madaffald og gylle producerer Nature Energy biogas.
Når materialet er indsamlet, kværnes det til biomasse.
Herefter overføres det til et biogasanlæg, hvorfra det bliver omdannet, så det eksempelvis kan bruges til at opvarme en bolig.
Nature Energy har ni biogasanlæg i Danmark.
Den 1.
marts starter Nature Energy et forskningsprojekt i samarbejde med Danmarks Tekniske Universitet, DTU og Syddansk Universitet, SDU.
- Formålet er at finde alternative anvendelsesmuligheder for biogas.
Her er flybrændstof et godt emne at tage fat i, fortæller Ole Hvelplund, der er administrerende direktør i Nature Energy og pilot for projektet.
Biogas produceres ved, at man indsamler madaffald, gylle og andet biologisk materiale.
Herefter bliver det kværnet til det, man kalder for biomasse.
Dernæst kommer det en tur forbi et biogasanlæg, hvor gassen udvindes inden det kan sendes ud i gasnettet, hvor det blandt andet kan bruges til at opvarme en bolig.
Restproduktet er afgasset gylle, der går retur til landmændene, som kan bruge det til at gøde deres marker.
Forventer hurtige resultaterProjektet er støttet af SAS, Mærsk og Lego og er planlagt til at lande om fire år.
Men Ole Hvelplund regner med, at man kommer til at se resultater før det.
Nature Energy råder nemlig over ni biogasanlæg, hvor man allerede nu udvinder biogas.
Der eksperimenteres allerede flere steder med at bruge gassen som brændstof til eksempelvis lastbiler og busser.
Med projektet vil man finde ud af, om det også kan fungere som et grønt alternativ til flytrafikken.
- Der er kæmpe efterspørgsel.
Vi hører rigtig meget om, at flytrafik er et problem for klimaet og at man ikke har en løsning, siger Ole Hvelplund og fortsætter:- Det brændstof er fuldstændig grønt.
Den baseres på affaldsstoffer, som vi samler op rundt omkring i samfundet, og produktet, vi får ud af det, er CO2-neutralt.
Når man begynder at flyve på brændstof, der er lavet af biogas, kan man rejse med helt god samvittighed.
FacebookTwitterKopier linkEmner:Danmarks Tekniske Universitet|Syddansk Universitet|Vedvarende energi|Flytrafik|Lego Group




https://www.dr.dk/sporten/tennis/wozniacki-har-nedkaempet-sygdom-moeder-tidligere-us-open-vinder-i-dubai

TennisWozniacki har nedkæmpet sygdom: Møder tidligere US Open-vinder i DubaiCaroline Wozniacki er blevet sin feber kvit og stiller til start i Dubai, hvor hun møder Samantha Stosur.
Caroline Wozniacki er klar til at spille turnering i Dubai efter at have kæmpet med sygdom.
16.
feb.
2019 kl.
11.
41Bemærk: artiklen er mere end 30 dage gammelLæs opEfter at have tilbragt nogle dage i sengen er Caroline Wozniacki blevet frisk nok til, at hun stiller ved start i WTA-turneringen Dubai Duty Free Championship i næste uge.
Caroline Wozniacki siger til TV2 Sport, at hun har det meget bedre, end da hun tidligere i denne uge trak sig fra WTA-turneringen i Qatar.
Læs også:Virusramt Wozniacki trækker sig fra Qatar Open- Det har været lidt tungt at ligge syg i sengen og slappe af.
Men det er det, der skal til en gang imellem, så jeg kunne komme mig over den sygdom.
Jeg er helt sikkert mere frisk, end jeg var for nogle dage siden, siger Wozniacki.
Ved lodtrækningen er den danske tennisstjerne blevet parret med australieren Samantha Stosur i første runde i Dubai.
Det bliver det 14.
professionelle møde mellem de to spillere.
Læs også:Tennislandsholdet møder stjerne i overlevelseskamp: 'Nyder at spille mod de store'Wozniacki har trukket sig sejrrigt ud i otte af de første 13 kampe mellem spillerne.
De mødtes senest i første runde af US Open sidste år, hvor Wozniacki vandt 6-3, 6-2.
I lighed med den kamp spilles turneringen i Dubai på hardcourtunderlag.
Klarer den niendeseedede dansker den udfordring, venter enten schweizeren Belinda Bencic eller en kvalifikationsspiller i anden runde.
/ritzau/FacebookTwitterKopier linkEmner:Caroline Wozniacki (tennisspiller)|Samantha Stosur (tennisspiller)|Dubai|Tennis|USA




https://www.dr.dk/nyheder/kultur/boeger/julie-droppede-laege-droemmen-udleve-fantasien-det-er-syret-men-saa-laekkert

BøgerJulie droppede læge-drømmen for at udleve fantasien: 'Det er syret, men så lækkert!
'Julie M.
Day har taget en beslutning om at dedikere sig 100 procent til at skrive fantasybøger.
Tekst og fotos af Rasmus Meldgaard Harboe og Grafik: Oliver Seppo16.
feb.
2019 kl.
12.
00Bemærk: artiklen er mere end 30 dage gammelLæs opAt Julie M.
Day i dag er fantasyforfatter på fuld tid er noget, hun selv har besluttet sig for.
I 2017 udgav hun nemlig første bind i fantasytrilogien 'Grænsen til Trafallas' helt på egen hånd.
Mest fordi, hun ikke turde sende bogen til et forlag.
Læs også:Fantasy-hit har været på bestseller-listen gennem 4 år: Har Malene skrevet den danske Harry Potter?
- Bogbranchen er en særlig verden, og der er også noget hierarki og selvfølgelig også noget snobberi.
Hos boghandlerne må det ikke lugte af selvudgiver.
Jeg kan godt forstå, at folk er skeptiske, fordi det er blevet lettere for folk at udgive noget, som ikke er kvalitet.
Men det bliver der også gjort hos forlagene, siger hun.
Serie: Dronningerne af FantasyFire danske fantasyforfattere fortæller ærligt om deres liv, som spænder mellem hverdagsstemning og magiske universer.
I dag har Julie M.
Day skrevet og udgivet to bind i trilogien, der handler om en ung kvinde, som havner i et magisk land.
Tredje og sidste bog er lige på trapperne, og hvis alt går, som det skal, udkommer den til efteråret.
- To'eren især har fået virkelig mange flotte reaktioner.
Den er blandt andet blevet valgt som årets 'young adult'-bog i 2018 af Horsens Posten og deres læsere.
Det var mega sejt, og jeg blev så glad.
Det er fedt at få sådan noget respons, fortæller hun.
Du kan møde Julie her:Julie bor i et hus i Odder med sin mand og deres lille søn, Benjamin på tre år.
Parret har barn nummer to på vej.
)1 / 9- Når min mand og søn tager af sted om morgenen, kan jeg godt tænke: 'Gud, må jeg godt bare sidde her i stuen og arbejde?
' Det føles lidt forbudt.
Det er syret, men det er så lækkert!
Hvis Benjamin er syg, er det selvfølgelig også mig, der har den.
)2 / 9Inden Julie dedikerede sig helt til bøgerne, var hun ved at forberede sig på at skulle studere.
)3 / 9- Jeg læste suppleringsfag, fordi jeg ville læse medicin.
Efter jeg udgav den første bog, tænkte jeg: 'Jeg gør fandme det her 110 procent'.
Så må det briste eller bære.
Det kan godt komme til at tage nogle år, men når jeg tænker, hvad jeg har nået på halvandet år, hvad kan jeg så nå på de sidste fem år?
Det føltes mega befriende.
Men samtidig var det mega uhyggeligt.
Men for mig er det enten eller.
Hvis jeg ikke havde satset på det, var jeg ikke kommet så langt, som jeg er.
)4 / 9- Det er hårdt at skrive bøger, og det kan også være ensomt.
Min mand støtter virkelig op om det, men han forstår ikke mekanismerne bag.
Blandt andet det store PR-arbejde, man selv skal udføre, når man ikke har et kæmpe forlag i ryggen )5 / 9- Det er så fedt bare at få lov til at designe min egen verden og personer.
Det er næsten ligesom at spille 'The Sims'.
Jeg forsvinder ind i det.
Det er det, der tænder mig ved at skrive fantasy.
)6 / 9- Jeg ville have Per O.
Jørgensen, som illustrerede de originale danske Harry Potter-bøger, til at illustrere mine forsider.
Så jeg kontaktede ham og skrev, at jeg er mega fan, og at jeg snart skulle udgive en bog.
Så skrev han, at det lød spændende, og at han gerne ville have tilsendt mit manuskript.
Der gik ikke særlig lang tid, før han vendte tilbage og sagde, at han gerne ville illustrere dem.
)7 / 9- Folk spørger mig tit, om jeg kan leve af at skrive bøger.
Det synes jeg er så demotiverende.
For det ved jeg jo ikke!
Jeg aner ikke, om det bliver knald eller fald.
Det er meget dansk mentalitet, tror jeg.
Er der tryghed i det?
Er det farligt?
Hvis du får succes med det, så er det okay.
Men indtil du får succes, er det bare weird.
)8 / 9-  Hvis jeg bare skulle drømme stort, så skulle bøgerne jo oversættes og blive mega hypet i Danmark og udlandet, alle steder.
De skulle Hollywood-filmatiseres.
Det siger jeg selvfølgelig aldrig højt.
.
.
Men når man laver kunst, vil man jo gerne dele den med alle.
)9 / 9FacebookTwitterKopier linkEmner:Litteratur|Horsens




https://www.dr.dk/sporten/oevrig/min-version-anna-holms-far-doede-som-danmarks-stoerste-maratonstjerne-naar-jeg-loeber

Øvrig sportMIN VERSION Anna Holms far døde som Danmarks største maratonstjerne: 'Når jeg løber, er han stadig med mig'Hør Anna Holms fortælling om sin far, maratonlegenden Henrik Jørgensen, der i januar døde i en alder af bare 57.
Af Kasper Aleksander Thrane og Grafik af Vibeke Kjær Lund16.
feb.
2019 kl.
11.
10Bemærk: artiklen er mere end 30 dage gammelLæs opDen tidligere maratonløber Henrik Jørgensen gik på tragisk vis bort den 26.
januar 2019, da han fik hjertestop under sin daglige løbetur nær sit hjem på Bornholm.
Henrik Jørgensen, der har den danske rekord i maraton i tiden 2.
09.
43, blev kun 57 år.
Læs også:Maratonstjernen Henrik Jørgensen er dødBlandt sine meritter har han deltaget ved OL i Los Angeles i 1984 og i Seoul i 1988, mens han har vundet London Marathon og løbet sig til en 9.
plads ved VM i Rom i 1987.
Henrik Jørgensen var dog meget mere end bare en stor idrætsmand.
I videoen over artiklen kan du høre hans datter, Anna Holm, fortælle sin version af, hvem hendes far var.
Hun er selv professionel i maratonløber og deltog ved OL i Rio i 2016.
FacebookTwitterKopier linkEmner:Bornholm|London|Rom|Seoul




https://www.dr.dk/nyheder/udland/vatikanet-smider-ekskardinal-ud-efter-anklager-om-misbrug-af-mindrearige

UdlandVatikanet smider ekskardinal ud efter anklager om misbrug af mindreårigeTheodore McCarrick fra USA mister sit præsteembede, oplyser Vatikanet.
Sidste år mistede han sin kardinaltitel.
Theodore McCarrick har fået frataget sit præsteembede og titlen som kardinal.
16.
feb.
2019 kl.
10.
45Bemærk: artiklen er mere end 30 dage gammelLæs opDen tidligere amerikanske kardinal Theodore McCarrick har fået frataget sit præsteskab som følge af anklager mod ham.
Det oplyser Vatikanet, skriver nyhedsbureauet Reuters.
Sidste år mistede McCarrick sin kardinaltitel i kølvandet på beskyldninger imod ham om blandt andet seksuelt misbrug af mindreårige.
McCarrick har forsøgt at appellere beslutningen, men Pave Frans og Vatikanet har slået fast, at dommen er endelig, og at der ikke vil være andre appelmuligheder.
Han er dermed den højst rangerende figur indenfor den katolske kirke, der er udelukket fra præstestanden.
Læs også:Pave mødes med ofre: Her er et overblik over årtiers sexmisbrugBeslutningen om at fratage den nu tidligere kardinal sit præsteskab kommer bare få dage før, at ledende katolikker i næste uge mødes til et krisemøde i Vatikanet for at diskutere de mange sager og anklager om seksuelle overgreb.
Anklagen mod den nu 88-årige McCarrick dukkede op i juni sidste år.
Det var repræsentanter for den katolske kirke, der fastslog, at der var dukket troværdige oplysninger op om amerikanerens misbrug af en 16-årig dreng.
Overgrebene skulle have fundet sted for 50 år siden.
I ugerne efter meldte også en anden mand sig og fortalte, at han blev misbrugt seksuelt af McCarrick som 11-årig.
/ritzau/DR NyhederFacebookTwitterKopier linkEmner:Den Katolske Kirke|Pave Frans (religiøst overhoved)|Vatikanstaten|Kirkeforhold|Kristendom




https://www.dr.dk/nyheder/viden/kroppen/roedvin-syge-bakterier-og-haandsaebe-det-kan-redde-dig-naar-antibiotika-ikke

Antibiotikaresistens: Den skjulte trusselSe temaKroppenRødvin, syge bakterier og håndsæbe: Det kan redde dig, når antibiotika ikke længere virkerTrods voksende resistens kommer der sjældent ny antibiotika.
Heldigvis er der andet, der kan holde bakterierne i skak.
Et stof, som findes i rødvin, kan muligvis forstærke antibiotikas virkning.
Men forskerne ved stadig for lidt om det.
Tegning: Ingeborg Munk ToftAf Emilie Aagaard16.
feb.
2019 kl.
10.
45Bemærk: artiklen er mere end 30 dage gammelLæs opMultiresistente bakterier har fundet deres vej ind på danske hospitaler.
Og de har lært at overleve rigtig mange former for antibiotika.
Statens Serum Institut har godt nok endnu ikke registreret en bakterie i Danmark, der kunne modstå alle de typer antibiotika, vi har.
Men det kommer med al sandsynlighed til at ske, vurderer eksperter på området.
Og når det sker, vil bakterien have potentialitet til at bombe os tilbage til før antibiotikaens tidsalder.
Til dengang, hvor unge, raske mennesker kunne dø af en halsbetændelse eller skarlagensfeber.
Læs også:Overlæge om resistente bakterier: Vi er nødt til at forstå truslenDu tænker måske: Så kan forskerne vel bare udvikle noget nyt antibiotika, som kan slå bakterierne ihjel?
Men så simpelt er det ikke altid.
- Det tager lang tid at udvikle og få godkendt ny antibiotika.
Og ofte rammer det nogle systemer i bakterierne, som kendt antibiotika også rammer.
- Det betyder, at en multiresistent bakterie fra starten allerede kan være ret modstandsdygtig overfor ny antibiotika, fortæller Hanne Ingmer, der forsker i antibiotikaresistens ved Københavns Universitet.
Så det ser ret sort ud.
Men inden du går i gang med at bygge en totalisoleret underjordisk hule, hvor du i årevis kan leve uden kontakt til omverdenen, så slå lige koldt vand i blodet.
Forskerne har nemlig en række bud på, hvordan vi kan forsinke eller undgå en resistenskrise.
Her er nogle af dem.
1Stof i rødvin kan booste antibiotikas virkningResveratol findes i bl.
a.
rødvin, hindbær og mørk chokolade.
Derudover kan det købes som kosttilskud.
Stoffet resveratrol, som findes naturligt i bl.
a.
rødvin, mørk chokolade og hindbær, bliver af og til udråbt som et vidundermiddel.
Og det er nok lige at sætte det på spidsen.
Alligevel kan det godt betale sig for forskerne at se nærmere på stoffet, for det har vist sig, at det muligvis kan booste antibiotikas virkning.
- Det ser ud til, at det hæmmer et system i bakterierne, som vi ikke vidste havde noget med antibiotik at gøre.
Det betyder, at en bakterie, som ellers er resistent overfor visse typer antibiotika, pludselig bliver sensitiv overfor disse igen, forklarer Hanne Ingmer.
Og det, at resveratrol allerede er kendt og kan købes som kosttilskud, gør det hele lidt lettere.
For så skal det ikke igennem en helt så lang og tung godkendelsesprocess.
- Det her er stadig på forskningsniveau, for der er meget, vi er nødt til at vide, før vi giver det til syge mennesker.
Kan det for eksempel have nogle uforudsete negative konsekvenser, og hvor meget skal der til, før det virker?
, siger Hanne Ingmer.
2Din fjendes fjende er din venEn fag snyder en bakterie til at lave tusindvis af kopier af fagen, præcis ligesom andre vira snyder vores celler til at kopiere dem.
Tegning: Pernille Bækholm SlothEn bakteriofag er en virus, der angriber bakterier på samme måde, som for eksempel en influezavirus angriber vores celler.
Bakteriofager kaldes også bare fager, og man kan lidt forsimplet sige, at fagerne gør bakterierne syge.
Så fager er altså bakteriernes fjender.
Og din fjendes fjende er din ven.
I naturen findes der fager, der kan angribe alle former for bakterier, selv de multiresistente.
Men for forskerne handler det om at finde de rette fager - og sørge for, at bakterierne ikke også bliver resistente over for dem.
Fordi antibiotika i mange år har været så stor en succes, har fag-forskningen stået ret stille.
Derfor går der flere år, før der findes fag-behandlinger i det danske sundhedsvæsen.
Men Benjamin Chang, der forsker i fager ved Yale University, mener, at der er håb for, at fager en dag kan hjælpe os med at overvinde multiresistente bakterier.
- Jeg tror, at det har været nyttigt, at der har været fremskridt inden for styringen af antibiotikaforbruget, og med fager - og andre nye behandlinger - kan vi godt vinde over multiresistente bakterier, siger han.
Læs også:Kan en virus redde os fra dræbende bakterier?
3Antibiotika er sølv – vaccine er guldDet danske børnevaccinationsprogram giver beskyttelse mod flere typer af infektioner, som skyldes bakterier.
Modsat antibiotika, som kun virker mod bakterie-infektioner, kan man både forebygge virale og bakterielle sygdomme ved at vaccinere.
Hvis du er vaccineret, som man anbefaler i det danske børnevaccinationsprogram, er der flere bakterieinfektioner, du ikke behøver at bekymre dig særligt meget om.
For eksempel difteri, stivkrampe og kighoste.
For gennem vaccinen har du nemlig forberedt dit eget immunforsvar til at møde de bakterier, der kan give sygdommene.
Og det betyder, at immunforsvaret har de bedste våben klar til at slå netop de bakterier ned.
Det minimerer din risiko for overhovedet at få infektionerne, og så behøver du hverken bekymre dig om resistente bakterier eller antibiotikabehandling.
Og derfor er vacciner altså også et våben i resistenskrisen, og forskere over hele verden arbejder med at udvikle vacciner, så vi kan forberede vores immunforsvar til mødet med endnu flere typer bakterier.
4Kan vi gøre farlige bakterier harmløse?
MRSA står for Methicillin-Resistent Staphylococcus Aureus.
Der findes mange forskellige typer MRSA, og flere af dem bliver jævnligt fundet på danske sygehuse.
Der lever milliarder af bakterier i vores krop, blandt andet i tarmsystemet, som vi lever i harmoni med.
Det, der ofte adskiller de bakterier, der gør os syge, fra resten, er, at de producerer toksiner.
Altså gift.
Og netop giften kan vi måske gøre noget.
- Tanken er, at hvis vi kan hæmme deres produktion af gift, gør vi dem mindre skadelige.
På den måde kan vi købe tid – og med den tid kan immunforsvaret selv slå infektionen ned, fortæller Hanne Ingmer fra Københavns Universitet.
Et sted, hvor metoden virker lovende, er i bekæmpelsen af stafylokokker, som for eksempel den multiresistente variant MRSA.
Her har forskerne opdaget, at man ved hjælp af små syntetiske molekyler kan hæmme deres kommunikation og derved deres produktion af gift.
- Man kan sige, at vi skaber en masse støj, så det bliver svært for stafylokokkerne af høre hinanden.
Det gør, at de ikke producerer så mange toxiner, forklarer Hanne Ingmer.
5Vask hænder – igen og igen og igen.
En af de vigtigste ting, du kan gøre for at undgå resistente bakterier, er noget så simpelt som at vaske hænder.
Sådan bør du vaske hænder- Hænder og håndled fugtes, inden sæben kommes på- Sæben fordeles grundigt- Vask grundigt i minimum 15 sekunder.
Husk fingerspidser, tommelfingre, mellemrum mellem fingrene samt håndrygge, håndflader og håndled- Skyl sæben af og dup hænderne helt tørre- Luk hanen med papirhåndklædetKilde: SundhedsstyrelsenDer er gode grunde til at vaske hænder, især når du er på et sygehus eller andre steder, hvor der er særligt sårbare mennesker, for eksempel syge og ældre.
- Overførelse af bakterier, også resistente bakterier, sker ofte via hænderne, forklarer Brian Kristensen, overlæge på Statens Serum Institut.
Det er nemlig værd at bemærke, at resistente bakterier ikke nødvendigvis gør dig mere syg eller er mere aggressive end andre bakterier.
Den store forskel er, at hvis de først har gjort dig syg, er de særligt svære at behandle.
Derfor gælder det om at undgå, at du overhovedet møder dem - og ikke mindst, sender dem videre.
Og det undgår du altså bedst med sprit og sæbe.
FacebookTwitterKopier linkEmner:Sygdomme og lidelser|Københavns Universitet|Medicin|Statens Serum Institut|USA




https://www.dr.dk/sporten/oevrig/video-skidronningens-arvtager-foeler-presset-aabenbart-ikke-nok-vaere-soed-og-god

Øvrig sportVIDEO Skidronningens arvtager føler presset: 'Åbenbart ikke nok at være sød og god'Mikaela Shiffrin kan i dag sikre sig sin femte VM-guldmedalje, men åget fra den pensionerede legende Lindsey Vonn tynger hende.
Af Niklas Brandt Pedersen16.
feb.
2019 kl.
08.
00Bemærk: artiklen er mere end 30 dage gammelLæs opHun har vundet flere guldmedaljer, end selveste Ingemar Stenmark havde, da han var på hendes alder.
Hun har snuppet hele seks VM- og OL-medaljer.
Med andre ord så er 23-årige Mikaela Shiffrin allerede en kæmpestjerne inden for sin sport.
Læs også:VIDEO To årtier med guld og gys: I dag tager Vonn sin sidste pisteturMen som du kan se i videoen øverst i artiklen, så er det ikke nok, når man skal være arvtageren efter den legendariske og karismatiske Lindsey Vonn, der hængte skistavene på hylden sidste uge.
FacebookTwitterKopier linkEmner:Ingemar Stenmark (skiløber)|Skisport




https://www.dr.dk/nyheder/udland/berlin-vil-feste-sig-til-klimaloesninger-natklubber-skal-gaa-forrest-i-klimakamp

UdlandBerlin vil feste sig til klimaløsninger: Natklubber skal gå forrest i klimakampMyndigheder og natklubber i Berlin går sammen om at gøre festerne mere bæredygtige.
© Studio RoosegaardeAf Kevin Ahrens16.
feb.
2019 kl.
08.
30Læs opLigesom stort set alle andre storbyer i verden kæmper den tyske hovedstad, Berlin, med at sænke CO2-udslippet og blive mere bæredygtig.
Berlin er fyldt med historiske monumenter som Brandenburger Tor og Reichstag, men Berlin er også fyldt med og kendt for en anden ting – natklubber.
Hundredtusindvis af turister valfarter hvert år til Berlin for at få bas i brystet på nogle af verdens mest legendariske natklubber som for eksempel det mytiske techno-tempel Berghain.
Berghain er kendt for fester, der varer i flere dage, og ubarmhjertige dørmænd.
(Arkiv) Statussen som en af verdens førende festbyer vil Berlin nu bruge i kampen mod klimaforandringerne, skriver det tyske public service-medie Deutsche Welle (DW).
Berlin vil nemlig være CO2-neutral i 2050, og her skal natklubberne være med til at bane vejen for nye bæredygtige teknologier og inspirere resten af samfundet.
Det fortæller Georg Kössler, der er medlem af partiet De Grønne, der er i slutningen af sidste års målinger lå til at være Tysklands andet største parti.
- Jeg mener, at klubberne i Berlin er trendsættere, ikke bare i forhold til musik, men også i forhold til livsstil.
Når folk for eksempel ser, at klubberne ikke bruger plastiksugerør, så tænker folk måske, at de vil starte med at gøre det samme derhjemme, siger Georg Kössler, der er partiets talsmand, når det kommer til klimabeskyttelse og klubkultur.
Derfor mener han, at politikerne skal have fokus på klubbernes mulighed for at påvirke tusindvis af festglade gæster.
Klimavenligt diskolysDet kræver en hel del energi, når tusindvis af mennesker skal danse natten lang - og i Berlin ofte morgenen med.
Ifølge den tyske NGO Friends of the Earth bruger en natklub den samme mængde elektricitet på en weekend, som en husholdning gør på et år.
Hvis man ser på, hvor meget spild vi producerer, så står det helt klart, at bæredygtighed er et vigtigt emne.
Marcel Weber, direktør for natklubben Schwuz.
Derudover udleder en natklub omkring 30 tons CO2 årligt, hvilket organisationen vil gøre noget ved.
Derfor har Friends of the Earth sammen med klima- og klubforeningen clubliebe e.
V.
lavet et projekt, der skal hjælpe klubberne med at blive mere klimavenlige.
Projektet, der er støttet af senatet i Berlin, sender eksperter ud til natklubberne for at rådgive dem til bedre og mere klimavenlige løsninger.
Det kan for eksempel være ved at skifte lysinstallationer ud, så der bliver brugt LED-pærer, installere mere moderne klimaanlæg, reducere vandforbruget og blive bedre til at sortere skrald.
Schwuz er en af de mest kendt klubber for homoseksuelle i Berlin.
(© Matthias Hamann)Én af klubberne, der har takket ja til tilbuddet, er Schwuz, der er en af Berlins mest kendte klubber for homoseksuelle.
- Hvis man ser på, hvor meget spild vi producerer, så står det helt klart, at bæredygtighed er et vigtigt emne, fortæller Marcel Weber, der er direktør for Schwuz.
Schwuz bruger allerede LED-lys, men man håber, at projektet kan hjælpe dem med, hvordan de for eksempel kan gøre køleelementer digitale, så de ikke behøver at køre i døgndrift.
Afføring som ressourceOmkring 130 kilometer syd for Berlin ligger Ferropolis, der også kaldes Jernbyen, og som tidligere var en mine.
I dag bruges Ferropolis blandt andet som festivalplads for musikfestivalen Melt, der er en af Europas største.
Melt Festival har det seneste år kæmpet for at blive mere klimavenlig, hvilket har ført til, at 70 procent af energien, der bliver brugt, kommer fra solpaneler i området.
Der bruges en hel del energi på en festival som Melt.
Men her kommer en stor del af energien fra solpaneler.
Melt Festival vil i fremtiden bygge endnu flere solpaneler, men man har også andre metoder i tankerne.
Man eksperimenterer blandt andet med at bruge affald og afføring som en ressource.
- Vi har to helt nye prototyper af toiletter, hvor vi adskiller væske fra fast stof, så vi kan producere energi fra det, siger festivalens direktør, Thies Schröder til DW.
Ligesom flere danske festivaler heriblandt Roskilde Festival opfordrer Melt Festival også deres gæster til at bruge offentlig transport.
Energiproducerende dansegulvDet er dog ikke kun i Tyskland, at det skal være mere kllimavenligt at feste.
I den hollandske havneby Rotterdam gør natklubben Club Watt brug af en noget usædvanlig metode.
Dansegulvet er nemlig ikke bare et gulv.
Når gæsterne danser generer det energi, som bruges til lyssætningen og dj-pulten.
Det bæredygtige blev installeret i 2008.
(© Studio Roosegaarde) Ifølge firmaet bag generer det  25 watt per modul.
(© Studio Roosegaarde) Det findes kun på Club Watt i Rotterdam.
(© Studio Roosegaarde)1 / 3Det bæredygtige blev installeret i 2008.
(© Studio Roosegaarde)1 / 3Ifølge firmaet bag generer det  25 watt per modul.
(© Studio Roosegaarde)2 / 3Det findes kun på Club Watt i Rotterdam.
(© Studio Roosegaarde)3 / 3Det er den hollandske opfinder og iværksætter Daan Roosegaarde, der står bag det bæredygtige dansegulv, som blev installeret i 2008.
Og det er den vilje og innovation, som skal bruges endnu mere i det tyske natteliv, mener Georg Kössler fra De Grønne – for pengene ligger bare og venter på de rigtige projekter.
- Vi har lavet en fond med flere millioner til klimabeskyttelse i Berlin, og der er stadig masser af penge tilbage, så hvis der er nogen med en god idé, så er det bare med at søge, siger han.
Georg Kössler håber, at projektet kan skabe samme forandring for klima, som begivenheder som Love Parade har gjort for homoseksuelles rettigheder tidligere.
- Så andre byer ser mod Berlin og siger, det er en god idé, og vi vil også bruge offentlige midler på at skabe grønne natklubber, fordi de har en stor rækkevidde.
FacebookTwitterKopier linkEmner:Berlin|Miljø og natur|Caféer og barer|Tyskland|Roskilde Festival




https://www.dr.dk/nyheder/politik/df-til-regeringen-forkert-vi-ikke-har-vedtaget-alle-vores-faelles-forslag

PolitikDF til regeringen: Forkert at vi ikke har vedtaget alle vores fælles forslagSelvom de fire blå partier har haft flertallet i snart fire år, har de ikke gennemført alle 50 fælles forslag fra før valget.
De fire partiledere i blå blok, Lars Løkke Rasmussen (V), Kristian Thulesen Dahl (DF), Anders Samuelsen (LA) og Søren Pape Poulsen (K) fremsatte før folketingsvalget i 2015 en række fælles forslag.
Ikke alle er blevet vedtaget, selvom de fire partier har haft flertallet i snart fire år.
Af Rikke Gjøl Mansø16.
feb.
2019 kl.
08.
58Bemærk: artiklen er mere end 30 dage gammelLæs opSom opposition under Thorning-regeringen fremsatte Dansk Folkeparti, Venstre, Liberal Alliance og Det Konservative Folkeparti fra 2011 til 2015 i alt 50 fælles forslag og løfter.
De strækker vidt fra forslaget om at sænke den kriminelle lavalder til 12 år til et løfte om ikke at indføre ny brugerbetaling i sundhedsvæsenet - og fra store principielle mærkesager til mindre nicheforslag.
Størstedelen af forslagene har de fire partier gennemført, siden de fik flertal ved folketingsvalget i juni 2015, nemlig 32, viser DR's gennemgang.
De resterende 18 er enten kun delvist gennemført eller slet ikke gennemført - selvom de fire partier nu i snart fire år har haft flertallet til at få dem vedtaget.
DF's gruppeformand, Peter Skaarup, kalder det forkert og utilfredsstillende, at blå blok ikke har gennemført samtlige 50 fælles forslag.
Der er ingen undskyldning for ikke at have gennemført hvert enkelt af de 50 forslag, lyder kritikken fra Peter Skaarup, der er gruppeformand for støttepartiet Dansk Folkeparti.
Det er selvfølgelig ikke tilfredsstillende, at der er en række forslag, som vi fire partier har været fælles om, som man så alligevel ikke gennemfører.
Det er forkert.
DF-gruppeformand Peter Skaarup- Det er selvfølgelig ikke tilfredsstillende, at der er en række forslag, som vi fire partier har været fælles om, som man så alligevel ikke gennemfører.
Det er forkert, siger han og tilføjer:- Der bør være lighed mellem det, man siger, når man er i opposition, og det, man siger, når man kommer i regering.
Peter Skaarup understreger, at det ikke er DF, der har spændt ben for gennemførelsen af et eneste af de 50 forslag.
- Både den rene Venstre-regerings svaghed i 2015 og 2016 og VLAK-regeringens indlysende samordningsproblemer har jo betydet, at det har været vanskeligt at nå i mål med alle 50 forslag.
LA og K: Vi arbejder i den rigtige retningPeter Skaarup er især skuffet over, at de tre regeringspartier ikke har indfriet et af de mest markante forslag, nemlig oprettelsen af en decideret ungdomsdomstol med en sænkelse af den kriminelle lavalder fra 15 til 12 år.
I stedet har blå blok indført et ungdomskriminalitetnævn, der kan idømme ungdomskriminelle straksreaktioner som bilvask - men altså uden det kan ses på straffeattesten.
Politisk ordfører Christina Egelund (LA) fastholder, at regeringen arbejder i den rigtige retning - også selvom alle 50 forslag ikke er blevet gennemført.
Liberal Alliances politiske ordfører, Christina Egelund, kan sagtens stå inde for, at ikke alle 50 forslag er blevet gennemført.
- Rigtig mange af de ting, der ikke er gennemført, udløber jo af, at vi fandt en anden model end at sænke den kriminelle lavalder.
Og det er jo sådan set en ren indrømmelse.
Vi fandt en model, vi synes var bedre, siger hun og tilføjer:- Jeg ville sige, at vi havde haft et problem, hvis vi havde lovet ét og så gjort det stik modsatte og var gået i en anden retning, end vi havde stukket ud.
Men det har vi ikke.
Jeg ville sige, at vi havde haft et problem, hvis vi havde lovet ét og så gjort det stik modsatte og var gået i en anden retning, end vi havde stukket ud.
Men det har vi ikke.
Christina Egelund (LA), politisk ordfører.
Størstedelen af de fælles forslag handler om retspolitik, fordi det er et af de områder, hvor de fire partier har en forholdsvis stor fællesmængde.
Det er også på retsområdet, der er flest uindfriede forslag.
- Det er rigtigt, at vi ikke har gennemført de konkrete forslag, men så har vi gjort andre ting, der har trukket i den samme retning.
Jeg tror ikke, man kan beskylde regeringen for at være soft on crime, siger Christina Egelund.
De Konservatives politiske ordfører, Anders Johansson, tror ikke, at vælgerne hænger sig i, at nogle forslag ikke er gennemført eller kun delvis gennemført.
- Jeg tror, at det, der er vigtigt for danskerne, det er, at vi har gjort det, som vi lovede, da vi gik til valg: Vi har en rekordhøj beskæftigelse, vi har fået sænket skattetrykket og gjort noget i forhold til at stramme op på retspolitikken, siger han.
V: Ikke vigtigt at gennemføre forslag 1:1I valgkampen i 2015 udarbejdede netmediet Altinget en liste over de 24 beslutningsforslag, de fire blå partier fremsatte i Folketinget under Thorning-regeringen.
Venstres næstformand, Kristian Jensen, forsikrede i den forbindelse, at der var tale om konkrete løfter, som skulle gennemføres hurtigst muligt, hvis valgsejren blev blå.
Venstres politiske ordfører, Britt Bager, er godt tilfreds med, at de fire blå partier har gennemført størstedelen af deres fælles forslag.
Alligevel er Venstres politiske ordfører, Britt Bager, "meget tilfreds" med, at partierne har gennemført "langt størstedelen" af forslagene.
- Det er ikke vigtigt for mig at få gennemført de her forslag 1:1.
Det, der er vigtigt for mig, er, at vi har leveret på stort set alt - og sådan set mere til, siger hun.
Det er ikke vigtigt for mig at få gennemført de her forslag 1:1.
Det, der er vigtigt for mig, er, at vi har leveret på stort set alt - og sådan set mere til.
Britt Bager (V), politisk ordførerHvordan kan du være tilfreds med, at I ikke har gennemført samtlige af jeres fælles konkrete forslag, selvom I har haft flertal til at gøre det i snart fire år?
- Først og fremmest vil jeg sige, at nogle gange løber tiden fra forslag, man har fremlagt.
Vi talte jo om at sætte den kriminelle lavalder ned.
Og der satte justitsministeren et større arbejde i gang, som viste, at det ikke var den model, vi skulle lægge os fast på.
Derfor valgte vi selvfølgelig en anden model.
- Det synes jeg absolut også, at man skal gøre i politik: Når det viser sig, at der er en anden løsning, der er bedre, så skal man sadle om og gå den vej, siger Britt Bager.
Herunder kan du se status på de 50 fælles forslag:1.
En ungdomsdomstol skal tage sig af kriminalitet begået af 12-17-årige.
2.
Den kriminelle lavalder sættes ned fra 15 til 12 år.
3.
Ungdomsdomstolen skal overføre de alvorligste forbrydelser til det almindelige domstolsystem.
Sådan har vi gjortDe 50 fælles forslag fra Dansk Folkeparti, Venstre, Liberal Alliance og Det Konservative Folkeparti stammer fra tre fælles kronikker fra de fire partiledere og fra beslutningsforslag, som de fire borgerlige partier fremsatte sammen under Thorning-regeringen fra 2011-2015.
De tre fælles kronikker kan læses her:Indsatsen skal skærpes for helt unge kriminelle, bragt 13.
september 2014 i Berlingske.
Vi skal handle mod terroren, bragt 18.
februar 2015 i Jyllands-Posten.
Sundhedspolitikken skal opprioriteres, bragt 19, april 2015 i Berlingske.
I valgkampen i 2015 udarbejdede Altinget et overblik over de fire blå partiers fælles beslutningsforslag fra valgperioden:Her er blå bloks 24 fælles løfter, bragt 2.
juni 2015 på Altinget.
4.
Økonomiske incitamenter skal styrke det kriminalpræventive arbejde i kommunerne.
5.
Forbedrede muligheder for, at ungdomskriminelle kan arbejde og studere straffeattesten ren.
6.
Normalstraffen for chikane mod tjenestemænd skal fordobles, hvis den pågældende tidligere er dømt for personfarlig kriminalitet.
7.
Personfarlig kriminalitet begået af prøveløsladte skal altid udløse reststraf.
8.
Begrænse brugen af noget-for-noget-ordningen, der giver mulighed for tidlig prøveløsladelse.
Ordningen skal ikke bruges på indsatte, der er dømt for grov personfarlig kriminalitet.
9.
Hvis den tiltalte i en straffesag udebliver fra hovedforhandlingen uden lovligt forfald, skal det være muligt at gennemføre sagen uden tiltaltes tilstedeværelse, forudsat at anklagemyndigheden ikke nedlægger påstand om over seks måneders fængsel.
10.
Straffelovrådet anmodes om at afgive en udtalelse om fordele og ulemper ved en hel eller delvis ophævelse af straffelovens racismeparagraf.
11.
En samlet plan for udbud af togdriften for passagertrafik opdelt i passende sammenhængende pakker med det mål at sikre en bedre og billigere togdrift i Danmark.
12.
Der skal ikke gennemføres ny brugerbetaling på sundhedsområdet.
Regeringen har indført tolkegebyr, så man nu selv skal betale for sin tolk hos lægen eller på sygehuset, hvis man har boet i Danmark i mere end tre år.
Derudover er det terminaltilskuddet til lægemidler til døende ikke længere tidsubegrænset, men udløber efter et år - og derefter kan lægen søge om fornyet tilskud.
13.
Et nyt rejsehold mod ungdomskriminalitet skal sikre vidensdeling i kommunerne.
Der er ikke indført et decideret rejsehold, men særlige forebyggelsesenheder i politiet.
14.
Ungdomsdomstolen skal have særligt uddannede dommere og andre børnesagkyndige.
I stedet for en decideret domstol har regeringen oprettet ungdomskriminalitetsnævn, der består af en dommer og to faste repræsentanter fra politiet og kommunen.
I sager om 10-11-årige børn skal dommeren være særligt uddannet, og i sager om 10-14-årige børn vil blive bistået af en børnesagkyndig.
15.
Ungdomsdomstolen får vide beføjelser til at fastsætte sanktioner som samfundstjeneste.
Ungdomskriminalitetsnævnet kan ikke straffe eller sanktionere børn og unge, men sætte ind med såkaldte straksreaktioner som fx rengøring efter hærværk16.
Hastebehandling af rocker- og banderelaterede sager ved domstolene.
Der er iværksat initiativer til at forkorte sagsbehandlingstiden i straffesager, men ikke specifik hastebehandling af rocker- og banderelaterede sager.
17.
Optage forhandlinger om bilaterale aftaler med relevante stater i og uden for EU, der indebærer, at domfældte udlændinge, der mangler at afsone helt ned til en måned, hurtigst muligt overføres til afsoning i hjemlandet.
Justitsministeriet har strammet de interne sagsbehandlingsfrister for sager om overførsel til afsoning i hjemlandet, men antallet af udlændinge, der bliver overført til afsoning i hjemlandet er faldet de seneste år - til i alt 14 til 2018.
18.
Der afsættes 20 millioner kroner til at opbygge fængselskapacitet i lande, som Danmark indgåer bilaterale aftaler med om overførsel til afsoning i hjemlandet.
På finansloven er der afsat en reserve på 10 millioner kroner i år og 20 millioner kroner årligt i 2020 og 2021.
Målet er, at der senest med udgangen af 2019 skal indgåes en aftale med et partnerland om etablering af danske fængselspladser.
Regeringen er i dialog med et konkret land, der har "udvist stor interesse".
19.
Udredningsretten skal omfattes af det frie sygehusvalg, så patienten kan få hjælp på et privathospital, hvis den offentlige venteliste er for lang.
20.
Genindførelse af 30-dages behandlingsgaranti, så alle patienter får mulighed for at blive behandlet gratis på et privathospital, hvis ventetiden i det offentlige er for lang.
21.
En kræftplan IV skal blandt andet sikre en patientansvarlig læge for danske kræftpatienter.
22.
Psykiatriske patienter skal have ret til at fravælge ventelisterne i det offentlige, hvis de overskrider 30 dage både for udredning og behandling.
23.
Ny ungekriminalforsorg skal bidrage til tilsynet og driften med de institutioner, der tager sig af ungdomskriminalitet.
24.
Åbnede og lukkede institutioner skal have øget adgang til magtanvendelse over for utilpassede unge25.
SSP-samarbejdet skal styrkes.
26.
Politiet skal have bedre udstyr og træning.
27.
Øget brug af moderne teknologi til bekæmpelse af terrorisme.
28.
Styrket antiradikaliseringsindsats i fængslerne.
29.
Forbud mod, at danske statsborgere og herboende udlændinge rejser ind i visse terror- og krigshærgede områder uden forudgående tilladelse fra de danske myndigheder.
30.
Ny samlet plan for finansiering af indsatsen mod terror, så det forhøjede terrorberedskab ikke går ud over politiets almindelige kriminalitetsbekæmpelsesindsats.
31.
Straffen for chikane mod tjenestemænd skal være den samme, uanset om chikanen finder sted i tjenesten eller i fritiden.
32.
Det skal være en særskilt strafskærpende omstændighed, hvis chikanen rettes mod tjenestemænds nærmeste familie.
33.
Al rocker- og banderelateret kriminalitet skal altid give dobbelt straf.
34.
Ingen prøveløsladelse af rockere og bandemedlemmer.
35.
Strammere udvisningsregler, så flere personer med relation til rocker- og bandemiljøet udvises.
36.
Analyse af exitprogrammet for rockere og bandemedlemmer.
37.
Stramning af sanktionsniveauet for besiddelse af våben.
38.
Stoppe Skats mulighed for at gå ind i folks haver.
39.
Højere hastighedsgrænser for biler, lastbiler, traktorer, elcykler og campingvogne.
40.
En undersøgelse af, om fotovogne kan returneres til fordel for ubemandede mobile stærekasser på de farlige steder i trafikken.
41.
En tre-årig forsøgsordning med kørekort til 17-årige, der tilbydes muligheden for at erhverve kørekort, hvis de i det første år kører sammen med en erfaren bilist.
42.
15-årige skal kunne få kørekort til en lille knallert med en max hastighed på 30 km/t.
43.
En selvfinansierende garantiordning for yngre fiskere, der ønsker at etablere sig som selvstændige fiskere.
44.
Der skal udtages statsejet skov til initiativer for at standse tab af biodiversitet.
45.
Præcisering af reglerne om vandløbsvedligeholdelse, så det tydeligt fremgår, at vandløb tjener afvandingsformål og derfor skal vedligeholdes for at undgå forsumpning.
46.
Undersøgelse af, hvordan børn og unge med særlige behov kan sikres mulighed for at blive optaget på frie grundskoler via et friere skolevalg.
47.
Husholdnings- og håndarbejdsskolernes navn ændres til frie fagskoler, og skolernes kernefaglighed i loven beskrives som livspraktiske og erhvervsrettede fag.
48.
Der skal sikres fuld omkostningsgodtgørelse for udgifter til virksomheder og fonde, som vinder sager mod SKAT i det administrative klagesystem.
49.
Frie grundskoler, private gymnasieskoler og frie kostskoler skal i lighed med internationale skoler have mulighed for at etablere afdelinger/filialer.
50.
I et lovforslags bemærkninger skal det klart anføres, hvilke krav der er baseret på EU-lovgivning, og hvilke krav der rækker ud over EU-lovgivningen - det vil sige strengere danske krav.
FacebookTwitterKopier linkEmner:Organiseret kriminalitet|Retsvæsen|Retspolitik|Sundhedsvæsen|Valg og folkeafstemninger




https://www.dr.dk/nyheder/vejret/sol-og-foraarsvarme-over-danmark-det-er-usaedvanligt-vejr-en-februardag

VejretSol og forårsvarme over Danmark: 'Det er usædvanligt vejr for en februardag'- Vi plejer at ligge omkring de to grader og have mange dage med frost, lyder det fra meteorolog.
Læserbillede fra Amager Fælled i KøbenhavnAf Signe Mai Vilsbøll16.
feb.
2019 kl.
10.
09Bemærk: artiklen er mere end 30 dage gammelLæs opFebruar måned har mestendels budt på mørke dage med kulde og store mængder regn, men nu kan du endelig finde solbrillerne frem.
Dagen i går blev den indtil videre varmeste dag i 2019 med over 12 grader flere steder i landet.
Og solen fortsætter med at varme Danmark op i dag, hvor temperaturen nogle steder vil nå op over ti grader.
SEND DIT VEJRBILLEDEHar du været ude og nyde solen?
Send os dit vejrbillede på 1212@dr.
dk.
Ifølge vagthavende meteorolog hos DMI, Steen Rasmussen, er vejrudsigten 'meget usædvanlig' for februar måned.
- Vi plejer at ligge omkring de to grader og have mange dage med frost.
Når vi rammer ti grader, er der tale om usædvanligt vejr for februar.
Det er sjældent, at det er så varmt så tidligt på året, lyder det.
Ti grader er forårsvejrHøjeste temperatur i februar sidste år var 6,6 grader, mens månedens middeltemperatur var 0,7 grader.
Steen Rasmussen forklarer, at vi normalt skal hen mod april måned for at ramme flere dage med temperaturer på over 10 grader.
- Det er nogle år siden, vi sidst har haft så varme dage i februar.
I går kom vi næsten op på 12 grader, og det har vi ikke været siden 2014.
Det er jo forårsvejr, siger Steen Rasmussen.
Ved Danmarks syd- og sydvestvendte kyster vil pålandsvinden bringe temperaturerne ned på 5-6 grader, men solen vil skinne over hele Danmark.
I hvert fald til hen på eftermiddagen, påpeger meteorologen:- Det bliver en pæn dag for de fleste, så det er bare med at komme ud og nyde vejret.
FacebookTwitterKopier linkEmner:Vejret|Danmarks Meteorologiske Institut




https://www.dr.dk/nyheder/udland/otte-guldgravere-reddet-ud-af-mineskakt-50-frygtes-druknet

UdlandOtte guldgravere reddet ud af mineskakt - 50 frygtes druknetDødstallet stiger fortsat efter oversvømmelser i to mineskakter i Zimbabwe.
Redningsarbejdet har stået på siden tirsdag, hvor mineskakterne blev oversvømmet.
Af Kasper Duncan Gram (Video)16.
feb.
2019 kl.
10.
07Bemærk: artiklen er mere end 30 dage gammelLæs opHer til morgen er otte guldgravere reddet i sikkerhed efter en tragisk ulykke, hvor mindst 23 personer er bekræftet druknet under jorden.
Det skriver nyhedsbureauet AP.
Tirsdag kollapsede en dæmning tæt ved stedet, hvor 60-70 mænd ulovligt gravede efter guld i to nedlagte mineskakter.
Minen ligger nær byen Kadoma, som ligger omkring 200 kilometer vest Zimbabwes hovedstad, Harare.
Og trods fundet af overlevende, ventes dødstallet at stige i takt med, at redningsarbejdet fortsætter.
Risikabelt, men indbringende arbejdeDer udvindes i omegnen af 33 ton guld om året i Zimbabwe - heraf en stor del på ulovlig vis.
Og arbejdet vil fortsætte på trods af tragedien og den øgede risiko for oversvømmelser i regntiden.
- Vi kommer tilbage ned i minen igen.
Vi er nødt til det, fordi der ikke er nogen job i Zimbabwe, siger minearbejderen Peter Matete til AP.
FacebookTwitterKopier linkEmner:Zimbabwe|Mineindustri|Ulykker|Harare




https://www.dr.dk/nyheder/indland/studerende-mister-undervisere-det-skabte-stor-panik-og-frustration

IndlandStuderende mister undervisere: ´Det skabte stor panik og frustration´Emmamaia, Tulle og Mikkel mærker tydeligt, at hver underviser har ansvar for flere elever.
Fotografer: Philip Davali, Danske Gymnasieelevers Sammenslutning og Martina Zemanova CBS, samt privatfoto.
Af Kåre Kildall Rysgaard og Signe Kammersgaard Müller16.
feb.
2019 kl.
10.
55Bemærk: artiklen er mere end 30 dage gammelLæs opPå gymnasier, universiteter og professionshøjskoler er der siden 2010 kommet færre undervisere i forhold til antallet af studerende.
Tre studerende fortæller, hvordan det påvirker dem, når hver undervisere har ansvar for stadig flere studerende.
Tulle: Der er ikke tid til at aflevere store opgaverTulle Elizabeth Hebo Wissing går på læreruddannelsen på professionshøjskolen Absalon på Sydsjælland.
)Tulle Elizabeth Hebo Wissing går på læreruddannelsen på professionshøjskolen Absalon på Sydsjælland.
Professionshøjskolerne, der blandet andet uddanner lærere, sygeplejersker og pædagoger, har siden 2010 fået 25 procent flere studerende, men antallet af underviserne er langt fra fulgt med.
Mange professionshøjskoler har de seneste år fyret undervisere.
I januar har professionshøjskolen Absalon sagt farvel til omkring 35 medarbejdere, og det giver uro, oplever Tulle.
Allerede i sommer mistede et hold lærerstuderende for eksempel først én underviser og siden en anden en måned før eksamen.
I stedet skulle en tredje lærer udefra føre dem op til eksamen.
Den nye lærer kendte hverken de studerende eller deres eksamensprojekter grundigt.
- Det skabte stor panik og frustration, fortæller Tulle, der er formand for de lærerstuderende på Absalon.
Hun mærker tydeligt, at hver underviser har fået ansvar for flere studerende og har mindre tid til rådgivning og vejledning.
Tulle går på en international linje, hvor der begyndte 34 på holdet.
- Der er ikke tid til at aflevere store skriftlige opgaver, fortæller Tulle.
I stedet fremlægger de studerende ofte projekter mundtligt for holdet.
Problemet er bare, at det ikke giver samme øvelse i at arbejde skriftligt.
Når de studerende afleverer opgaver, giver underviseren som regel kun grundig feedback på hver tredje opgave, fortæller Tulle.
På resten af opgaverne giver de studerende hinanden feedback, men det er ikke så grundigt.
- Man kan aflevere tre opgaver uden at få rigtig feedback og vide, hvad der skal være bedre, siger Tulle.
Besparelser betyder også, at nogle fag bliver nedlagt eller foregår som e-learning, hvor alt undervisning sker på nettet og med møder på for eksempel Skype.
Tulle skal enten tage samfundsfag på engelsk i udlandet eller som digital undervisning, men mange fag drejer sig om dannelse, etik og praksis.
Meget læring sker bedst ved, at studerende og undervisere taler direkte sammen.
Det kan ikke erstattes med e-learning, mener Tulle.
- Uddannelserne bliver ringere.
Du kan ikke bare samle det op på Skype.
Emmamaia : Jeg får så lidt feedbackEmmamaia Jacobsen går i 3G på Helsingør Gymnasium.
Fotograf:  Philip Davali, Danske Gymnasieelevers Sammenslutning Emmamaia Jacobsen går i 3G på Helsingør Gymnasium.
Fra 2010 til 2017 er der kommet omkring 5.
000 flere elever på gymnasier og HF, mens der er forsvundet over 700 lærere på fuldtid.
Siden er fyringerne fortsat, så der i dag er omkring tusind færre gymnasielærere, viser tal fra Moderniseringsstyrelsens Lønoverblik og Danmarks Statistik.
Emmamaia mærker tydeligt, at underviserne har ansvar for flere elever og ikke så meget forberedelsestid.
Når hun og klassekammeraterne afleverer opgaver, retter underviseren omkring hver anden gang, og kun hver fjerde gang sker det grundigt.
- I perioder er jeg i vildrede om, hvor jeg står, for jeg får så lidt feedback, siger hun.
I stedet skal de studerende give hinanden feedback på opgaver, men Emmamaia mærker, at det kan være vanskeligt, når klassekammerater i stort omfang skal rette hinandens opgaver.
- Jeg kan have svært ved at stole på feedbacken, for der er ingen, der ved, om de har lavet en god opgave eller ej.
På gymnasiet er studieretningsprojektet en af de tre store opgaver, hvor de studerende på fjorten dage skal skrive op til 20 sider.
Men når underviserne har mange elever, er det svært hurtigt at få svar, hvis man har spørgsmål, oplever Emmamaia.
Selv måtte hun vente to dage på et svar i et fag, og som forkvinde for Danske Gymnasieelevers Sammenslutning i Nordsjælland har hun hørt om mange andre studerende, der også måtte vente i flere dage.
- Man prøver at arbejde videre, men det er svært, hvis man sidder fast og ikke kan finde svar i en bog eller på nettet, siger hun.
Helsingør Gymnasium har i år meldt ud, at de skulle sige farvel til omkring 10 ud af 80 lærere.
Årsagen er både mindre ungdomsårgange, og også at gymnasiet vil have færre spor, som eleverne kan vælge fremover, skriver Sjællandske Medier.
Selvom underviserne er sagt op til sommerferien, er Emmamaia bekymret for, hvis nogle undervisere alligevel stopper midt i et skoleår.
- Det kommer til at påvirke fag, som elever skal til eksamen i.
Mikkel: Først til eksamen finder man ud af, om man er på rette sporMikkel Nielsen læser international business and politics på CBS i København.
Foto: Martina Zemanova  CBSMikkel Nielsen læser international business and politics på CBS i København.
Fra 2007 til 2017 er der kommet omkring 43.
000 flere studerende på fuldtid på universiteterne, men de seneste fem år er antallet af undervisere langt fra fulgt med, viser tal fra Danske Universiteter.
CBS er det universitet, hvor hver underviser har ansvar for flest elever.
I 2007 var der omkring 20 studerende per underviser i gennemsnit.
Forrige år var det steget til 29.
For Mikkel Nielsen går de fleste uger på CBS med forelæsninger.
Det er en nødvendig undervisningsform, når der er så mange studerende per underviser.
Men det gør det vanskeligt at få respons fra sin underviser.
- Feedback er ofte begrænset til at stille få spørgsmål i den store forsamling eller opsøge en underviser uden for forelæsning, siger han.
Der er også øvelsestimer på CBS, men Mikkel Nielsen har oplevet øvelsestimer med omkring 100 studerende, og det er så mange, ”at det taber lidt af værdien,” mener han.
Problemet med 100 studerende på et hold er, at alle ikke er på samme niveau eller har de samme udfordringer.
Derfor er det vigtigt, at studerende kan få hjælp og have direkte kontakt til en underviser.
- Det er enormt ærgerligt, at der er kommet flere studerende per underviser.
Man kan mærke det, siger Mikkel Nielsen, der er formand for de studerende på CBS.
En anden konsekvens af de skrumpende undervisningskræfter er få afleveringer.
Nogle gange er den eneste opgave eksamen, hvor de studerende får et tal – uden at vide, hvad de har gjort rigtigt eller forkert.
- Det er ofte kun der, man finder ud af, om man er på rette spor, siger Mikkel Nielsen.
CBS har sat penge af til mere feedback, men de økonomiske rammer er ringe i forhold til andre universiteter.
Med 29 elever per underviser, er CBS klart det sted med færrest undervisningskræfter.
Roskilde Universitet tager andenpladsen med 20 studerende for hver underviser.
Gymnasier: Sådan har udviklingen været i studerende og undervisereProfessionshøjskoler: Sådan har udviklingen været i studerende og undervisereUniversiteter: Sådan har udviklingen været i studerende og undervisereFacebookTwitterKopier linkEmner:Copenhagen Business School|Uddannelse|Videregående uddannelser|Professionshøjskolen Absalon|Sjælland




https://www.dr.dk/mitliv/christian-vejede-180-kg-og-var-arbejdsloes-saa-tabte-han-70-kg-og-blev-bodybuilder

Min store forvandlingSe temaMit LivChristian vejede 180 kg og var arbejdsløs - så tabte han 70 kg og blev bodybuilderChristian har haft behov for at opfinde en ny mand for at opnå et nyt og bedre liv.
Af Tekst og foto: Andreas Bro16.
feb.
2019 kl.
06.
59Bemærk: artiklen er mere end 30 dage gammelLæs opHans Christian var en anden, da han var 18-19 år, end den Christian, der fortæller sin historie i dag.
Hans Christian var ekstrem overvægtig.
Han spiste store mængder junkfood,og han tog mange Ketogan-piller ad gangen.
- Forskellen på Hans Christian, der var mega fed og åd 16-17 piller og 10 cheeseburgere ad gangen, og så mig i dag er enorm, rent mentalt, fortæller Christian.
I dag bruger han kun navnet Christian.
Hans Christian var den gamle personlighed - den han ikke længere identificerer sig med.
Min store forvandlingVores udseende og krop er med til at fortælle, hvem vi er som mennesker, og hvordan vi identificerer os.
For nogen gemmer udseendet endda på en helt særlig historie.
Denne artikel-serie 'Min store forvandling' zoomer ind på personer, der har været igennem en stor rejse - både fysisk og mentalt.
Se desuden DR3-programmet ’Skindet bedrager' på DR TV.
Christian mistede sin mor allerede som 19-årig, og da han også mistede sin far, satte det tankerne i gang om et andet liv.
- Jeg kom til at tænke rigtig meget over mit liv, da min far døde.
Det stod rimeligt klart for mig, at hvis jeg gerne ville nå noget i det her liv andet end at ligge derhjemme og æde pizza og se film, så skulle der ske noget.
Christian blev til sidst træt af, at der altid var noget i vejen, ingenting kunne lade sig gøre, der var kun opgivenhed og problemer.
Alt virkede umuligt.
Lige præcis de tanker sendte Christian ud på en rejse, der endte med, at han måtte efterlade noget af sig selv i fortiden.
Få Christians historie - og se billederne - nedenfor:PÅ DR TV kan du lige nu se 'Skindet bedrager', hvor vi følger Christians kamp.
Christian ser i dag sig selv som et helt andet menneske end 19-årige Hans Christian.
Han fortæller om behovet for nærmest at opfinde en ny mand for at opnå et nyt og bedre liv.
(© dr)1 / 11- Det lyder så skizofrent, men på et eller andet tidspunkt i mit liv følte jeg bare, at jeg havde behov for at adskille mig fra mit gamle jeg.
Og i så voldsom en proces, som jeg har gennemgået, gælder alle kneb.
Det var en måde, jeg kunne adskille mig fra ham og hans negative tankesæt.
2 / 11Træning er meget vigtigt i Christians liv.
Det giver ro og gør ham glad.
Han synes, det giver ham et godt liv med overskud.
Her laver han dødløft med 180 kg.
3 / 11I dag træner Christian stort set hver dag.
For at have det godt med sin krop, men lige så meget for at have det godt i sit sind.
- Jeg har godt nok ændret mig, siger han og fortæller om sin forvandling.
- Jeg går anderledes, jeg står mere oprejst, jeg taler meget anderledes.
Jeg er i det hele taget mere sikker på mig selv.
4 / 11Da Christian var 19 år, var han arbejdsløs og vejede 180 kilo.
I dag er han bodybuilder og vejer 105 kg.
Det har krævet hårdt arbejde, og Christian har også været igennem operationer for at blive fri for den overskydende hud.
(© dr)5 / 11Da Christian havde taget beslutningen om et nyt liv, tog det 1-1,5 år at opnå vægttabet.
- Da min far lå på dødslejet, lovede jeg ham, at jeg nok skulle klare mig.
Jeg ville jeg jo ende alene, fordi min mor døde, da jeg var 19.
Han skulle ikke tro, at jeg bare ville gå i forfald eller være en kæmpe fiasko.
6 / 11- Jeg sidder ved en computer hele dagen på arbejde.
Hvis jeg vil vedligeholde mit vægttab, er jeg nødt til at lave noget motion, og jeg er også nødt til at gøre det for at at have det godt.
Jeg får det skidt, når jeg ikke får det gjort.
Så begynder jeg at blive rastløs.
7 / 11Christian har et afslappet forhold til mad, og der er ikke noget, han ikke spiser, men når han spiser usundt, sørger han for at gøre det med måde.
8 / 11Christian er kommet hjem fra træning og er i gang med at lave mad til sig selv.
Menuen står på oksekød og grøntsager.
9 / 11Christian presser sig selv, når han er i træningscentret.
En af grundene til, at han stadig træner hårdt, er, at det er fedt at være i form.
Han har det for eksempel godt med, at han kan cykle på arbejde uden at blive forpustet.
10 / 11For Christian har rejsen været lang både fysisk, men i lige så høj grad psykisk.
- Hele vejen igennem har jeg jo gået og tænkt og bearbejdet mit indre og mit følelsesliv, og jeg har sat mig selv udfordringer i mit liv for at komme udover nogle grænser og for at komme ud af de der selv-negative tanker.
11 / 11FacebookTwitterKopier link




https://www.dr.dk/nyheder/udland/retsdokumenter-omtaler-beviser-mod-tidligere-trump-radgiver-roger-stone

Rusland-undersøgelseSe temaUdlandRetsdokumenter omtaler beviser mod tidligere Trump-rådgiver Roger StoneIfølge retsdokumenter har Robert Mueller beviser for, at den tidligere Trump-rådgiver er blandet ind i Rusland-skandalen.
Roger Stone er en mangeårig ven af USA's præsident, Donald Trump.
Her ses han forlade en domstol i Washington den 1.
februar 2019.
)16.
feb.
2019 kl.
07.
33 | opdateret 16.
feb.
2019 kl.
08.
24Bemærk: artiklen er mere end 30 dage gammelLæs opDen særlige efterforsker Robert Muellers kontor har beviser for kommunikationen mellem den tidligere Trump-rådgiver Roger Stone og WikiLeaks.
Det skriver flere medier i dag på baggrund af nye retsdokumenter.
Robert Mueller har tidligere anklaget Stone for at have forsøgt at komme i kontakt med WikiLeaks-grundlægger Julian Assange for at finde ud af, hvilke oplysninger WikiLeaks lå inde med om Demokraterne forud for præsidentvalget i 2016.
Fredag viser retsdokumenterne for første gang, at der findes beviser for en sådan kommunikation.
Russisk indblandingHvem er Roger Stone?
Roger Stone er halvt ungarer og halvt italiener.
Den 66-årige politiske strateg og lobbyist har været indblandet i republikansk politik og utallige politiske skandaler i knap 50 år.
Han spillede endda en lille rolle i Watergateskandalen, og har en storsmilende Richard Nixon tatoveret på ryggen.
Roger Stone var efter eget udsagn den første til at opfordre Donald Trump til at stille op som præsident og har kaldt Trumps valgsucces "en manifestation af en drøm, jeg har haft siden 1988".
Officielt standsede Roger Stone med at arbejde for Trump-kampagnen i 2015, hvor de hver især påstod, at de fyrede hinanden.
Siden har han støttet præsidenten offentligt.
Kilder: The Daily Beast, The New Yorker.
Beviserne mod Roger Stone er seneste led i Robert Muellers store efterforskning af, om der var russisk indblanding i den amerikanske præsidentvalgkamp i 2016.
I 2017 fandt en rapport fra flere amerikanske efterretningstjenester tegn på en sådan indblanding.
Her blev det konkluderet, at den russiske efterretningstjeneste GRU under øgenavnet Guccifer 2.
0 havde hacket sig adgang til mails fra Det Demokratiske Partis Nationale Komité (DNC).
Rapporten konkluderede også, at GRU blandt andet har brugt WikiLeaks til at offentliggøre de hackede mails.
Roger Stone har tidligere indrømmet at have kommunikeret kortvarigt med både WikiLeaks og Guccifer 2.
0.
Men han fastholder, at han ikke havde kendskab til de hackede mails.
'Jeg fryder mig over jeres had'Roger Stone blev i sidste måned anholdt på anmodning af Robert Mueller.
Det skete på grund af mistanke om, at han har løjet for Kongressen om sin kommunikation med andre om de hackede e-mails.
Roger Stone har erklæret sig uskyldig i alle anklager og blev kort efter løsladt mod kaution.
Den 66-årige strateg og lobbyist er både berømt og berygtet for at have været indblandet i politiske skandaler på stribe.
- Jeg fryder mig over jeres had.
For hvis jeg ikke var effektiv, ville I ikke hade mig, siger han i dokumentarfilmen 'Get me Roger Stone' om hans aggressive arbejdsmetoder, som især involverer at grave snavs frem om hans politiske modstandere.
/ritzau/DR NyhederFacebookTwitterKopier linkEmner:Wikileaks|Rusland|GRU|Efterretningstjenester|Julian Assange (erhvervsleder)




https://www.dr.dk/nyheder/viden/kroppen/interaktiv-kan-du-overleve-multiresistente-bakterier






https://www.dr.dk/nyheder/kultur/film/efter-voldsom-kritik-oscar-akademi-dropper-uddeling-af-priser-under-reklamepause

Film og serierEfter voldsom kritik: Oscar-akademi dropper uddeling af priser under reklamepauseFilmbranchens topfolk har rettet kritik mod oscarledelsen for at ville udelade prominente priser fra liveshow.
Oscar-akademiet mente ikke, at tv-seere behøvede at se overrækkelsen af prisen for Bedste Fotografering eller Bedste Klipning under liveshowet.
(Foto: Mario Anzuoni.
© REUTERS/Scanpix + Wikimedia (Creative Commons))16.
feb.
2019 kl.
06.
26Bemærk: artiklen er mere end 30 dage gammelLæs opOscaruddelingen dropper efter massiv kritik planer om at udelade en række prominente priser fra liveshowet.
Tidligere på ugen meddelte præsidenten for oscaruddelingen, John Baily, at fire priser skulle uddeles under reklamepauserne.
Formålet var at skære ned på showets længde.
Der var tale om priserne for Bedste Fotografering, Bedste Klipning, Bedste Makeup- og Hårstyling og Bedste Kortfilm.
Beslutningen blev mødt med skarp kritik fra flere af filmbranchens topfolk.
Og i går meldte Oscar-akademiet således, at man har "hørt tilbagemeldingen" og derfor har besluttet, at alle 24 priser alligevel vil blive uddelt som en del af liveshowet.
Pres fra film-giganterTorsdag underskrev knap 100 filmskabere et åbent brev til oscarledelsen med en bøn om at trække beslutningen tilbage.
Blandt forfatterne var legendariske instruktører som Quentin Tarantino, Martin Scorsese og Spike Lee.
- At degradere disse essentielle filmiske teknikker til en mindre status er intet mindre end en fornærmelse for os, som har dedikeret vores liv og passion til film, skrev de i brevet.
- Når anerkendelsen af de ansvarlige for skabelsen af fremragende film bliver nedtonet af den selv samme institution, hvis formål er at beskytte dem, så lever vi ikke længere op til akademiets ånd og løfte om at hylde film som en fælles kunstform.
Læs også:Oscar-show opgiver at finde vært efter Kevin Hart-exitAdskillige andre filmfolk har kritiseret beslutningen om ikke at ville lade tv-seerne opleve overrækkelsen af de fire priser.
Alfonso Cuarón, som står bag filmen "Roma", der i år er nomineret til flere oscarpriser, skrev blandt andet på Twitter:- I filmhistorien har der eksisteret mesterværker uden lyd, uden farve, uden en historie, uden skuespillere og uden musik.
Ingen film har nogensinde eksisteret uden fotografi og uden klipning.
Oscaruddelingen finder sted natten til mandag den 25.
februar dansk tid.
/ritzau/ReutersFacebookTwitterKopier linkEmner:Martin Scorsese (filminstruktør)|Quentin Tarantino (filminstruktør)|Twitter|AS Roma|Skønheds- og sundhedsprodukter




https://www.dr.dk/nyheder/udland/mueller-anbefaler-op-mod-24-ars-faengsel-til-manafort

UdlandMueller anbefaler op mod 24 års fængsel til ManafortDen særlige anklager Robert Mueller anbefaler mellem 19 og 24 års fængsel til Trumps tidligere kampagnechef.
Donald Trumps tidligere kampagnechef Paul Manafort.
Står det til anklageren skal han idømmes mellem 19 og 24 års fængsel.
16.
feb.
2019 kl.
02.
23 | opdateret 16.
feb.
2019 kl.
03.
17Bemærk: artiklen er mere end 30 dage gammelLæs opDen særlige anklager Robert Muellers kontor anbefaler, at den amerikanske præsident Donald Trumps tidligere kampagnechef Paul Manafort idømmes mellem 19 og 24 års fængsel.
Det viser retsdokumenter ifølge nyhedsbureauet Reuters.
Det sker, efter at han sidste år ved en føderal domstol i Virginia blev kendt skyldig i fem anklager om skattesnyd samt tre andre anklagepunkter.
Læs også:Paul Manafort kendt skyldig i økonomisk kriminalitetMuellers kontor har fredag sendt en anbefaling til domstolen om, at 69-årige Manafort bør idømmes mellem 19,6 og 24,4 år bag tremmer.
Her bliver domstolen desuden bedt om at fastslå en dato for strafudmålingen.
Det skriver det amerikanske medie Bloomberg.
Løj om russiske forbindelserNyheden kommer, blot få dage efter at en føderal dommer i Washington slog fast, at Manafort har løjet i en anden sag, nemlig den såkaldte Rusland-undersøgelse.
Dommer Amy Berman Jackson vurderede, at Manafort bevidst har løjet i tre tilfælde over for efterforskere og en føderal storjury i Rusland-undersøgelsen.
Læs også:Dommer: Manafort løj over for efterforskerne om russiske forbindelserHun mente også, at der er beviser for, at Manafort har brudt den tilståelsesaftale, som han tidligere har indgået med efterforskere i sagen.
Aftalen indebar, at Manafort kunne se frem til en nedsat straf for tidligere forbrydelser.
Men på betingelse af, at han samarbejdede med myndighederne i forbindelse med Rusland-undersøgelsen.
Derfor kan hans brud på aftalen have indvirkning på, hvilken straf Manafort tildeles i sagen om skattesnyd.
Det oplyser dommeren i Virginia ifølge Reuters.
Manafort er en af de første personer i kredsen om Trump, der står over for kriminelle anklager som følge af Muellers undersøgelse.
Læs også:Manafort talte usandt om sin kontakt med Trumps folkRobert Mueller er i gang med at efterforske, hvorvidt Rusland påvirkede den amerikanske valgkamp i 2016.
/ritzau/FacebookTwitterKopier linkEmner:Donald Trump (politiker)|Paul Manafort (politiker)|Rusland|Bloomberg News|Kriminalitet




https://www.dr.dk/nyheder/udland/mindst-fem-er-draebt-i-skuddrama-naer-chicago

UdlandMindst fem er dræbt i skuddrama nær ChicagoBevæbnet mand dræbte fem og sårede fem betjente i et skyderi i et varehus.
Fem personer blev dræbt og adskillige betjente såret i et skyderi fredag i en bygning i udkanten af Chicago.
16.
feb.
2019 kl.
02.
46 | opdateret 16.
feb.
2019 kl.
02.
50Bemærk: artiklen er mere end 30 dage gammelLæs opMindst fem personer blev dræbt, da en mand fredag åbnede ild i et varehus i et industriområde i delstaten Illinois.
Desuden er fem betjente blevet ramt af skud.
Det oplyser politiet i byen Aurora, der ligger cirka 65 kilometer vest for storbyen Chicago.
Gerningsmanden mistede selv livet i en skudveksling med politifolk.
Den femdobbelte drabsmand er identificeret som den 45-årige Gary Martin, oplyser Kristen Ziman, der er chef for politiet i Aurora.
Fyret fra sit jobAvisen Chicago Sun-Times beretter, at en kvinde, der over for politiet har præsenteret sig som drabsmandens mor, har fortalt, at hendes søn blev afskediget fra sit job for to uger siden.
Fredag havde han før skyderiet været meget "stresset", har hun fortalt politiet.
Det er ikke bekræftet fra anden side, at gerningsmanden for nylig skulle have mistet sit job.
De første meldinger om et muligt skyderi indløb tidligt fredag eftermiddag lokal tid.
De første betjente ankom til stedet fire minutter senere.
To af dem blev ramt af skud, oplyser politichef Kristen Ziman.
Senere blev fem dræbte personer fundet inde i bygningen.
Omkring 40 minutter efter meldingen, om at der var et igangværende skyderi, meddelte byen Auroras officielle twitterprofil, at gerningsmanden var uskadeliggjort.
Våben med lasersigteØjenvidnet John Probst fortæller til tv-stationen CNN, at han så den bevæbnede mand løbe gennem bygningen.
Manden havde en pistol udstyret med et lasersigte i hånden.
Den amerikanske præsident, Donald Trump, kondolerer på Twitter overfor ofrene og deres familier.
- Godt arbejde af politiet i Aurora, Illinois.
Dybfølt kondolence til alle ofrene og deres familier.
Amerika er med jer, udtaler præsidenten.
/ritzau/ReutersFacebookTwitterKopier linkEmner:Donald Trump (politiker)|Kriminalitet|Chicago|USA|CNN




https://www.dr.dk/nyheder/regionale/hovedstadsomraadet/udskaeldt-it-system-blev-opdateret-uger-senere-kan-laegerne

SundhedsplatformenSe temaKøbenhavnUdskældt it-system blev opdateret - to uger senere kan lægerne ikke mærke forskel- Vi har ikke fået det, vi blev lovet, siger Yngre Læger og overlægeformand om opdatering af it-systemet Sundhedsplatformen.
1.
600 eller mere end 100 fejl om dagen er der blevet indrapporteret på Sundhedsplatformen, siden det udskældte it-system blev opdateret for to uger siden.
Det tal kalder vicedirektør i Region Hovedstaden, Pia Kopke, dog forventeligt.
(© dr)Af Marcel Mirzaei-Fard og Peter Led Korsgaard16.
feb.
2019 kl.
06.
59Bemærk: artiklen er mere end 30 dage gammelLæs opDen har forårsaget længere ventetider, været skyld i fejl i tusindvis af recepter og fået ekstremt mange hug fra sine brugere.
Det knap tre år gamle it-system Sundhedsplatformen har haft en meget hård start på livet på hospitalerne i Region Hovedstaden og Region Sjælland.
Fakta om SundhedsplatformenIt-systemet Sundhedsplatformen blev indført i Region Hovedstaden i 2016 og i Region Sjælland i 2018.
Systemet har erstattet mere end 30 forskellige it-systemer, som regionerne tidligere benyttede.
Siden sin indførsel har systemet voldt sundhedspersonalet en række problemer - det har bl.
a.
forårsaget, at flere tusinde patienter fik udskrevet forkerte doser medicin.
Kilde: Region Hovedstaden og RitzauDerfor vakte det også stor ærgrelse, da regionen i august 2018 meddelte, at en længe ventet opdatering af Sundhedsplatformen ville blive udskudt til februar 2019.
- Det er rigtig ærgerligt, at de lovede forbedringer for personalet ude på hospitalerne nu bliver forsinket, lød det dengang fra regionsrådsformand, Sophie Hæstorp Andersen (S).
Læs også:Læger må igen vente på bedre version af Sundhedsplatform: Vigtig opdatering udskudt til 2019Den 2.
februar kom den længe ventede opgradering af Sundhedsplatformen endelig.
Men de forbedringer, som regionsrådsformanden talte om, er udeblevet, lyder det fra Overlægerådet i Region Hovedstadens Psykiatri og Yngre Læger.
- Jeg synes ikke, vi har fået de forbedringer, vi er blevet stillet i udsigt.
For nogle har opdateringen betydet små forbedringer, for andre har det betydet små forværringer, siger foreningens formand, Helga Schultz.
Fungerende formand for Overlægerådet i Region Hovedstadens Psykiatri, Hans Henrik Ockelmann, mener heller ikke, at opdateringen har leveret de forbedringer, som sundhedspersonalet var blevet lovet.
Der er sket skuffende lidt.
Jeg mente, at vi var blevet stillet en forenkling af arbejdsgangene i udsigt, men den kan jeg ikke få øje på.
Hans Henrik Ockelmann, fmd.
Overlægerådet i Region Hovedstadens Psykiatri- Der er sket skuffende lidt.
Jeg mente, at vi var blevet stillet en forenkling af arbejdsgangene i udsigt, men den kan jeg ikke få øje på, siger Hans Henrik Ockelmann.
Har ikke lovet nogetEfter flere sager om fejl, hvor systemet har været skyld i, at patienter har fået en forkert dosis medicin, stod en overhaling af Sundhedsplatformens såkaldte medicinmodul øverst på ønskelisten hos mange læger.
- Det synes jeg ikke, vi har fået.
Jeg oplever systemet som det samme.
Og jeg har ikke hørt nogen sige, at de synes, at det er blevet bedre, fortæller Helga Schultz.
Hos Region Hovedstaden undrer Pia Kopke sig.
Ifølge hende har regionen nemlig aldrig lovet, at opdateringen ville medføre store forbedringer.
- Det lyder til, at vi ikke rigtigt har fået forventningsafstemt ud i alle hjørner og kanter, siger hun.
Det lyder til, at vi ikke rigtigt har fået forventningsafstemt ud i alle hjørner og kanter.
Pia Kopke, vicedirektør for It, Medico og Telefoni i Region Hovedstaden.
Pia Kopke forklarer, at det var den opdatering af Landspatientsregisteret, der skete samtidig, som var det helt store fokuspunkt for opdateringen af Sundhedsplatformen.
- Den helt store grund til opdateringen var, at vi skulle gøre os klar til det nye landspatientregister.
Opdateringen har betydet nogle mindre forbedringer af Sundhedsplatformen - blandt andet af medicinfunktionaliteten.
Men det helt store omdrejningspunkt var altså landspatientregisteret, understreger Pia Kopke.
Den forklaring giver Hans Henrik Ockelmann dog ikke meget for.
- Jeg kan kun sige, at de mundtlige informationer, vi fik ned igennem ledelseslagene, gik på, at vi måtte afvente de forbedringer, som ville komme med denne her opdatering, fortæller han.
FacebookTwitterKopier linkEmner:Region Hovedstaden|Socialdemokraterne|Sophie Hæstorp (politiker)|Sundhedsvæsen|Sjælland




https://www.dr.dk/nyheder/udland/nigeria-udskyder-praesidentvalg-med-en-uge

UdlandNigeria udskyder præsidentvalg med en ugeFå timer før valglokalerne skulle åbne lørdag, er præsidentvalget i Nigeria blevet udskudt til næste lørdag.
Valgmaterialerne har ikke kunnet nå ud i alle afkroge af det store land inden lørdagens planlagte valg, så nu er det udskudt en uge.
16.
feb.
2019 kl.
04.
14 | opdateret 16.
feb.
2019 kl.
06.
48Bemærk: artiklen er mere end 30 dage gammelLæs opFå timer før valgstederne efter planen skulle åbne i Nigeria, er lørdagens præsident- og parlamentsvalg i det vestafrikanske land blevet udskudt i en uge til den 23.
februar.
Det oplyser Mahmood Yakubu, der er formand for landets valgkommission, natten til lørdag dansk tid.
Udskydelsen er nødvendig for at sikre et frit og retfærdigt valg, forklarer han.
- Kommissionen er kommet til den konklusion, at den planlagte valghandling ikke længere er mulig.
Derfor har kommissionen besluttet at rykke præsidentvalget og valget til nationalforsamlingen til lørdag den 23.
februar, siger han.
En valgmedarbejder holder styr på valgmaterialet.
'Klamrer sig til magten'Kort før midnat fredag aften oplyste kilder i regeringen, at der var opstået problemer med at transportere "valgmateriale" ud til visse områder af det store land.
Om der var tale om stemmesedler eller andet, blev ikke oplyst.
Kort efter kom det frem, at valgkommissionen var indkaldt til et nattemøde.
Præsident Muhammadu Buhari står over for et tæt valg mod den førende oppositionskandidat, forretningsmanden og tidligere vicepræsident Atiku Abubakar.
Beslutningen om at udskyde valget bliver kritiseret af oppositionen, som kalder det "farligt for vores demokrati og uacceptabelt," og mistænker præsident Muhammadu Buhari for at have en finger med i spillet.
Formand for oppositionspartiet People’s Democratic Party, Uche Secondus, siger ifølge The Guardian, at Buhari "klamrer sig til magten, selv om det er tydeligt, at nigerianerne vil have ham ud.
"Nigerias præsident, Muhammadu Buhari, på vej hjem fra fredagsbøn tidligere på måneden.
Hans valgperiode har blandt andet været præget af mystiske spekulationer.
Mystiske spekulationerPræsident Muhammadu Buharis valgperiode har været præget af politisk passivitet, blandet andet på grund af en lang sygeorlov for præsidenten.
Sygeorloven resulterede i konspirationsteorier om, at Muhammadu Buhari, da han endelig vendte tilbage, egentlig var en vellignende stand-in for præsidenten, som i al hemmelighed var afgået ved døden.
- Det er altså den ægte mig, forsikrede præsidenten i december.
Nigeria er med omkring 200 millioner indbyggere det mest folkerige land på det afrikanske kontinent.
Det er ikke første gang, at nigerianske valg ikke forløber helt efter planen.
Præsidentvalgene i 2011 og 2015 blev også forsinket som følge af logistiske og sikkerhedsmæssige udfordringer.
/ritzau/Reuters/DR NyhederFacebookTwitterKopier linkEmner:Valg og folkeafstemninger|Nigeria|Afrika




https://www.dr.dk/nyheder/indland/undervisere-har-mindre-tid-til-de-studerende-man-kan-ikke-spare-sig-til-bedre

IndlandUndervisere har mindre tid til de studerende: ´Man kan ikke spare sig til bedre kvalitet´Hver underviser har ansvar for stadig flere elever og studerende på gymnasier, universiteter og professionshøjskoler.
)Af Kåre Kildall Rysgaard og Signe Kammersgaard Müller16.
feb.
2019 kl.
06.
01Bemærk: artiklen er mere end 30 dage gammelLæs opHvor mange undervisere er der behov for, når der kommer 5.
000 flere elever?
På gymnasierne har de sagt farvel til over 700 undervisere fra 2011 til 2017, mens elevtallet er steget.
Fyringerne er taget til de seneste år.
Resultatet er ganske enkelt, at hver underviser skal tage sig af flere studerende.
Underviserne skal ligeledes løbe stærkere på landets universiteter og professionshøjskoler, der blandt andet uddanner sygeplejersker, lærere og pædagoger.
Begge store uddannelsesområder har fået tusindvis af flere studerende de senere år.
Der er også ansat flere lærere i perioden, men slet ikke så det svarer til det voksende antal studerende.
Det viser en analyse, DR har lavet ud fra ud fra en række officielle statistikker.
Sådan lavede DR analysenDR har indhentet tal for antal studerende og undervisere på en række uddannelser.
Derefter har vi beregnet, hvor mange studerende i gennemsnit, som en underviser har ansvaret for.
Antallet af gymnasielærere er fundet i Loenoverblik.
dk, som er Moderniseringstyrelsens databank.
Oplysninger om professionshøjskoler stammer fra Undervisningsministeriets regnskabstal for professionshøjskoler og gælder alle medarbejdere.
Elevtal stammer fra Danmarks Statistik (UDDAKT10) og Danske Professionshøjskoler.
Alle tal om universiteterne kommer fra Danske Universiteters statistiske beredskab.
Flere elever for hver underviser betyder forringelser, mener Jesper Langergaard, direktør for Danske Universiteter.
- Man kan ikke spare sig frem til en bedre kvalitet.
Universiteterne får ikke lov til at give den undervisning, som vi gerne vil, siger han.
Jesper Langergaard mener, at uddannelser bliver nedprioriteret, blandt andet fordi regeringen siden 2016 har sparet to procent om året på alle uddannelser, mens erhvervsuddannelserne slap for besparelserne i år.
Danske Gymnasier erkender, at undervisningen ikke er den samme som tidligere.
- Det er klart, at vi reducerer tilbuddet til eleverne.
Lærerne kan ikke forny deres undervisning lige som tidligere.
Lærerne kan ikke rette opgaver på samme måder som tidligere, siger næstformand for Danske Gymnasier, Jakob Thulesen Dahl.
Flere elever og færre undervisere på gymasierTynd kontakt mellem studerende og underviserDe studerende mærker på mange måder, at der er færre kræfter til undervisning, fortæller Lars Ulriksen, professor på Institut for Naturfagenes Didaktik på Københavns Universitet.
Han forsker i formidling på uddannelser.
- Den enkelte studerende vil opleve i mindre grad at blive set.
Kontakten mellem studerende og undervisere bliver tyndere, siger han.
Det er forskelligt, hvordan de enkelte uddannelser griber det an, når underviserne skal kunne overskue stadigt flere studerende.
Udviklingen kan betyde større hold, mere selvstudie og mindre tid til feedback fra undervisere.
Samtidig skal nogle studerende aflevere færre opgaver, fordi det tager tid at rette, forklarer Lars Ulriksen.
På mange uddannelser står de studerende i stedet for en større del af feedbacken selv og skal kommentere på hinandens afleveringer.
Det kan der være meget læring i, men der er stadig behov for, at en underviser sikrer sig, at kvaliteten af de studerendes feedback er i orden.
- Peger debatten det rigtige sted hen?
Er det rigtigt, hvad de studerende siger til hinanden, spørger Lars Ulriksen.
Studerende på universiteter ser underviseren mindreDe studerende kan også opleve, at det bliver sværere at blive del i et fagligt miljø, fordi underviseren ikke har ordentligt tid til dem, mener professoren.
Nogle elever opgiver også deres uddannelse, hvis de ikke føler sig set.
Endelig betyder flere studerende per undervisere mere travlhed.
- Det bliver mere presset at gennemføre undervisningen.
Sandsynligheden for, at der bliver udviklet ny undervisning, bliver mindre, siger professoren, som mener, at underviserne i større omfang føler, det er nødvendigt at genbruge undervisning.
S: Der er sparet på uddannelser i kernevelfærdNæstformanden for Danske Gymnasier vil dog ikke tale om dårlig kvalitet.
For gymnasierne gør alt, hvad de kan for at levere den bedste undervisning for de penge, som de får.
- Man kan trygt gå på gymnasiet, og unge får en lige så god studentereksamen i år som for fem år siden, men der er nogle tilbud i hjørnerne af studiet, som de ikke får, siger rektor, Jakob Thulesen Dahl.
Socialdemokratiet mener, der er sparet for meget på uddannelser og vil skrotte den årlige besparelse på to procent, som regeringen har indført.
Det dur ikke, at mellemlange uddannelser, hvor man uddanner lærere, sygeplejersker og pædagoger, har færre ressourcer til undervisning per elev, påpeges det.
- De uddannelser skal sikre kernevelfærden: at tage sig af vores syge og uddanne den næste generation.
De er grundstenen i vores velfærdssamfund, men uddannelserne er blevet stærkt forringet, siger uddannelsesordfører Mette Reissmann (S).
Færre undervisere skal uddanne lærere, pædagoger og sygeplejerskerDet har på grund af ferie ikke været muligt at få en kommentar fra hverken forsknings- og uddannelsesminister Tommy Ahlers (V) eller undervisningsminister Merete Riisager (LA).
DR har desuden forsøgt at få en kommentar fra undervisnings- og uddannelsesordførerne i både Venstre, Liberal Alliance og Det Konservative Folkeparti og også kontaktet partiernes pressetjenester.
Ingen fra regeringspartierne har kunnet medvirke.
Dansk Folkeparti stemte som regeringens støtteparti for de årlige to procentbesparelser, men vil nu ikke længere spare, fordi uddannelserne er presset, og det overflødige fedt er skåret væk.
I første omgang bliver undervisningen dog ikke ringere, hvis der er kommet et par elever mere på hvert hold, mener uddannelsesordfører Jens Henrik Thulsesen Dahl (DF).
- Men det er klart, at hvis det bliver meget store hold, så bliver undervisernes kontakt til den enkelte studerende jo mindre.
Der er en grænse for, hvor mange man med rimelighed kan undervise, siger han.
FacebookTwitterKopier linkEmner:Liberal Alliance|Merete Riisager (politiker)|Mette Reissmann (politiker)|Socialdemokraterne|Uddannelse




https://www.dr.dk/nyheder/udland/usas-aeldste-hojesteretsdommer-vender-tilbage-til-arbejdet

UdlandUSA's ældste højesteretsdommer vender tilbage til arbejdetDen 85-årige højesteretsdommer er tilbage efter en kræftoperation.
Ruth Bader Ginsburg er blevet opereret for lungekræft, men er nu tilbage på posten.
Hendes helbred følges tæt i USA.
Træder hun tilbage, kan USA´s præsident Donald Trump udnævne endnu en højesteretsdommer.
Foto: REUTERS/Jim Young/File Photo.
18/11 2018.
16.
feb.
2019 kl.
01.
43 | opdateret 16.
feb.
2019 kl.
01.
52Bemærk: artiklen er mere end 30 dage gammelLæs opUSA's ældste højesteretsdommer, Ruth Bader Ginsburg, vender tilbage til arbejdet efter en kræftoperation.
Det oplyser embedsmænd ved Højesteret fredag.
85-årige Ginsburg blev den 21.
december opereret for lungekræft og blev kort efter meldt i bedring.
Men i januar måtte hun i forbindelse med sygdomsforløbet for første gang i sin tid som højesteretsdommer misse et møde i Højesteret.
Det skabte frygt for, hvorvidt hun ville være i stand til at komme tilbage på posten.
Men fredag vendte Ginsburg igen tilbage til Højesteret, hvor hun deltog i et møde med de øvrige otte dommere.
Hendes helbred følges tætGinsburg er en af de fire højesteretsdommere i USA, der betragtes som liberale.
De fem øvrige betragtes som konservative.
Læs også:Højesteretspræsident modsiger for første gang TrumpHendes helbred følges tæt i USA.
Hvis hun skulle blive så svag, at hun må træde tilbage, vil det nemlig betyde, at USA's præsident, Donald Trump, kan udpege endnu en kandidat til den magtfulde domstol.
Trump har i sine to år som præsident allerede udpeget 53-årige Brett Kavanaugh og 51-årige Neil Gorsuch til Højesteret.
De betragtes begge som konservative dommere.
Læs også:Trump på vej med ny højesteretsdommerHøjesteretsdommere i USA vælges på livstid - eller indtil de træder tilbage eller dør.
Ginsburg blev udpeget som højesteretsdommer i 1993 af daværende præsident Bill Clinton.
I november faldt hun og brækkede tre ribben.
I forbindelse med undersøgelser af skaderne fra faldet opdagede lægerne lungekræft hos højesteretsdommeren.
Det er ikke første gang, at Ginsburgs helbred har skrantet.
I 1999 og 2009 er hun blevet behandlet for andre kræfttyper.
Vigtig afgørelse på vej i HøjesteretDet betegnes som vigtigt, at Ginsburg vendte tilbage til Højesteret fredag.
Her skulle dommerne indlede en vurdering af, hvorvidt Trup-administrationen kan tilføje et spørgsmål om statsborgerskab i folketællingen i USA i 2020.
Ifølge kritikere vil det skræmme immigranter fra at deltage i folketællingen og dermed gøre resultatet misvisende.
/ritzau/ReutersFacebookTwitterKopier linkEmner:Bill Clinton (politiker)|Brett Kavanaugh (dommer)|Højesteret|USA|Sundhed og velvære




