https://www.dr.dk/nyheder/udland/trump-nordkorea-har-ingen-okonomisk-fremtid-med-atomvaben

Topmøde mellem Trump og KimSe temaUdlandTrump: Nordkorea har ingen økonomisk fremtid med atomvåbenUSA's præsident siger efter topmøde med Kim Jong-un, at forholdet til Nordkorea er "rigtig, rigtig stærkt".
Donald Trump var på talerstolen for første gang siden topmødet med Kim Jong-un.
02.
mar.
2019 kl.
22.
57Bemærk: artiklen er mere end 30 dage gammelLæs opDen amerikanske præsident, Donald Trump, talte lørdag offentligt for første gang, siden han i slutningen af februar mødtes med Nordkoreas leder, Kim Jong-un, i den vietnamesiske hovedstad, Hanoi.
Det skete ved en konservativ konference i delstaten Maryland.
Her holdt Trump en lang tale om flere forskellige emner foran begejstrede tilhængere.
Præsidenten understregede blandt andet, at forholdet til Nordkorea er "rigtig, rigtig stærkt".
Og så sagde han, at Nordkorea har en lys fremtid - men kun hvis landet afvikler sine atomvåben.
- Nordkorea har en utrolig, strålende økonomisk fremtid, hvis det indgår en aftale.
Men det har ikke nogen økonomisk fremtid, hvis det har atomvåben, lød det fra Trump.
Læs også:Trump: Det haster ikke at sikre atomaftale med NordkoreaIngen aftale ved topmødeDet lykkedes ikke for Trump og Kim Jong-un at nå frem til nogen aftale i løbet af de to dages topmøde i Hanoi.
Landene har sagt, at de vil fortsætte yderligere forhandlinger.
Der er dog ikke sat en dato på den næste runde af snakke mellem de to ledere.
Topmødet i Hanoi var anden gang, de to ledere mødtes.
Donald Trump og Kim Jong-un mødtes første gang i juni 2018 i Singapore.
Dengang kom de frem til en svagt formuleret erklæring, der kortfattet omhandlede en atomvåbenfri koreansk halvø.
På lørdagens konference i Maryland nåede Trump vidt omkring fra talerstolen.
Han kaldte blandt andet Demokraterne for "det socialistiske mareridt" i løbet af den over to timer lange tale.
Desuden sagde han, at han er sikker på at blive genvalgt i 2020.
- Jeg tror, vi kommer til at få et endnu bedre resultat i 2020.
Jeg tror, vi kommer til at se nogle tal, vi ikke har set i lang tid, sagde præsidenten.
Det fik tilhørerne til i kor at råbe "USA, USA, USA".
/ritzau/ReutersFacebookTwitterKopier linkEmner:Donald Trump (politiker)|Kim Jong-un (politiker)|Nordkorea|USA|Militærudstyr




https://www.dr.dk/sporten/fodbold/spanien/barcelona-slaar-real-madrid-og-udbygger-forspringet

SpanienBarcelona slår Real Madrid og udbygger forspringetIvan Rakitic sikrede FC Barcelona en 1-0-sejr i El Clasico, da Barcelona øgede forspringet til rivalerne.
Barcelona-spillerne jubler efter at have scoret kampens eneste mål.
02.
mar.
2019 kl.
22.
58 | opdateret 02.
mar.
2019 kl.
22.
58Bemærk: artiklen er mere end 30 dage gammelLæs opFC Barcelona har 12 points forspring ned til Real Madrid med 12 runder tilbage i Primera Division.
Det blev et faktum lørdag aften, da Barcelona hentede sin anden El Clasico-sejr på få dage i Madrid med en smal 1-0-sejr over Real.
Barcelona fortsatte dermed jagten på mesterskabet og har ti point ned til Atlético Madrid på andenpladsen, inden Atlético spiller søndag.
Sejren blev sikret i et intenst El Clasico, hvor spillet bølgede frem og tilbage, og hvor forskellen var, at Real ikke formåede at score.
Læs også:Effektive FC Barcelona straffer Real Madrid i El ClásicoBarcelona vandt onsdag 3-0 i Madrid over Real i returopgøret i semifinalen i pokalturneringen Copa del Rey.
Barcelona havde også 5-1-sejren med fra sæsonens første El Clasico i ligaen i oktober i fjor, og gæsterne slog til efter en lille halv time.
Sergi Roberto og Ivan Rakitic kombinerede i Reals venstre side, og det sendte Rakitic afsted mod gæsternes mål.
Sergio Ramos halsede efter, men han kunne ikke indhente kroaten, som løftede bolden over Real-keeper Thibaut Courtois og i mål til 1-0.
Alene med målmanden.
 Og et frækt lille vip af Ivan Rakitic.
 Bolden i kassen.
Og så kan der jubles.
 Også sammen med holdkammeraterne.
1 / 4Alene med målmanden.
1 / 4Og et frækt lille vip af Ivan Rakitic.
2 / 4Bolden i kassen.
Og så kan der jubles.
3 / 4Også sammen med holdkammeraterne.
4 / 4Real Madrid med gode mulighederReal bed dog fra sig efter scoringen med offensive indslag, og unge Vinicius Junior var lige ved at komme til en stor mulighed efter forarbejde af Luka Modric.
I den anden ende var Lionel Messi ved at blive farlig efter en aflevering i dybden fra Rakitic, men Messi kunne akkurat ikke nå bolden, og kort efter sendte argentineren bolden langt over mål på et direkte frispark.
Luis Suarez forsøgte sig også i en hektisk første halvleg, der dog endte med Barcelona-føring.
Real lagde offensivt ud i anden halvleg, og Karim Benzema misbrugte en enorm chance, men der blev fløjtet for offside efterfølgende.
Suarez var tæt på i den anden ende, men Courtois fik afværget.
Læs også:Spanske fodboldklubber slipper for straf i skattesagMed 20 minutter igen var Barcelona stadig foran 1-0, og kampen gik ind i den afgørende fase, hvor Real skulle finde kræfter til en slutspurt.
Det var dog gæsternes Ousmane Dembélé, der var tæt på med en stor mulighed, men bolden sneg sig akkurat forbi mål, mens Suarez brokkede sig over en manglende aflevering.
Real sled for udligningen i den jævnbyrdige affære, men formåede ikke at score, og Barcelona udbyggede dermed føringen i ligaen.
Sevilla og Simon Kjær dummede sig gevaldigt ude mod bundholdet Huesca, som vandt 2-1 tidligere lørdag.
Hjemmeholdet kom foran 1-0 efter syv minutter, da Kjær og co.
i forsvaret ikke fik dækket op.
Wissam Ben Yedder udlignede med seks minutter igen, men langt inde i tillægstiden fik Ezequiel Avila scoret til 2-1.
/ritzau/FacebookTwitterKopier linkEmner:Barcelona|FC Barcelona|Ivan Rakitić (fodboldspiller)|Lionel Messi (fodboldspiller)|Fodbold




https://www.dr.dk/nyheder/kultur/film/hun-goer-det-igen-24-aarige-victoria-snupper-prestigefyldt-filmpris-foran-de

Film og serierHun gør det igen!
24-årige Victoria snupper prestigefyldt filmpris foran de største stjernerBlandt andre måtte Paprika Steen og Ditte Hansen se sig slået af den talentfulde Victoria Carmen Sonne ved Bodilprisen 2019.
Det var et karrierehøjdepunkt for Victoria Carmen Sonne, der lørdag aften fik papir og statuette på, at hun er Danmarks bedste skuespillerinde.
Her ses hun i rollen som Sascha i 'Holiday', som hun modtog Bodil-prisen for.
(© Reel Pictures)Af Christian Mejdahl Buhl02.
mar.
2019 kl.
22.
52Bemærk: artiklen er mere end 30 dage gammelLæs opFørst en Bodil.
Så en Robert.
Og nu endnu en Bodil til statuettesamlingen.
Det går forrygende for 24-årige Victoria Carmen Sonne, der lørdag aften modtog prisen for bedste kvindelige hovedrolle for sin præstation i filmen 'Holiday' ved Bodilprisen 2019.
Prisen slutter sig nemlig til den Robert, hun modtog i 2018 for sin birolle i 'Vinterbrødre', og den Bodil hun fik i 2017 for sin birolle i 'I blodet'.
- Jeg er helt mundlam.
Jeg har ikke turde tænke over, hvad jeg ville sige, hvis jeg vandt.
Og det er fordi, det betyder så meget.
Særligt fordi 'Holiday' betød rigtig meget for mig, lød det i hendes takketale.
Victoria Carmen Sonne vandt i øvrigt foran prominente skuespillerinder som Paprika Steen, der var nomineret for sin hovedrolle i komedien 'Den tid på året', og Ditte Hansen og Louise Mieritz, der begge var nominerede for deres roller i 'Ditte og Louise'.
Men det var ikke kun Victoria Carmen Sonne, der kunne sole sig i glansen af 'Holiday'-lyset ved Bodilprisen.
Filmen vandt nemlig også prisen for årets bedste film foran store titler som 'Den skyldige' og 'Ternet Ninja', ligesom filmens fotograf Nadim Carlsen blev kåret til årets bedste fotograf.
Dansk films voldsommeste voldtægtsceneDerudover vandt også Lai Yde Holgaard en Bodil-statuette for bedste mandlige birolle for sin indsats i 'Holiday'.
Filmen handler om den unge Sascha, der rejser til Tyrkiet og bliver den utilregnelige gangster Michaels elskerinde, hvor dagene går med at tage kokain og spise den dyreste mad.
Indtil det hele pludseligt ikke er så sjovt alligevel for Sascha.
For filmen har nemlig trukket store overskrifter, fordi den indeholder en scene, hvor Lai Yde Holgaards karakter forgriber sig voldsomt på Victoria Carmen Sonnes karakter.
Lai Yde Holgaard spiller den kriminelle Michael, der i en meget detaljeret scene voldtager den unge Sascha.
Han vandt prisen for årets bedste mandlige birolle for sin præstation.
(© Reel Pictures)Scenen er blevet kaldt en af de voldsommeste voldtægtsscener i dansk film, men instruktøren selv, Isabella Eklöf, mener, at der er mening med galskaben.
- Nogle personer mener, at jeg er med til at genskabe et overgreb ved at vise det på film.
Men det vigtige for mig er, at vi prøver at tale om noget, der sker i virkeligheden, og som er ret almindeligt for mange, har hun tidligere udtalt til dr.
dk.
Udover 'Holiday' klarede filmen 'Den skyldige' sig også fremragende ved lørdagens Bodil-fest.
Jakob Cedergren tog prisen for årets bedste skuespiller for sin præstation i filmen.
Ligesom filmens instruktør Gustav Möller modtog Blokbuster Talentprisen for sit arbejde med 'Den skyldige'.
Se hele listen over vindere ved Bodilprisen 2019 lige her:FacebookTwitterKopier linkEmner:Jakob Cedergren (skuespiller)|Louise Mieritz (skuespiller)|Paprika Steen (skuespiller)|Teater|Tyrkiet




https://www.dr.dk/nyheder/indland/joachim-b-om-faelles-eu-skat-hvis-vi-foerst-gaar-ned-ad-den-sti-saa-stopper-det-ikke

IndlandJoachim B.
om fælles EU-skat: Hvis vi først går ned ad den sti, så stopper det ikke herBåde de LA, K og Dansk Erhverv modsætter sig statsministerens forslag.
Joachim B.
Olsen fra Liberal Alliance frygter, at en minimumssats for selskabsskat i EU-lande vil være en glidebane.
Af Sally Frydenlund Larsen02.
mar.
2019 kl.
22.
12Bemærk: artiklen er mere end 30 dage gammelLæs opDet er en forkert vej at gå at lade EU lægge en bund for, hvor lav selskabsskatten kan være i medlemslandene.
Det mener både regeringspartierne Liberal Alliance og Konservative samt Dansk Erhverv.
Det var ellers netop sådan en bundsats, som statsminister Lars Løkke Rasmussen foreslog tidligere i dag på Ventres EU-topmøde.
Det skal forhindre, at EU's lande underbyder hinanden på selskabsskatten for at tiltrække udenlandske investeringer.
Selskabsskat i Europa:Der er stor forskel på, hvor høj skat de forskellige EU-lande opkræver fra selskaber:Belgien: 29,6 procent.
Danmark: 22,0 procent.
Irland: 12,5 procent.
Malta: 35,0 procent.
Sverige: 22,0 procent.
Ungarn: 10,8 procent.
Kilde: EU's skatteopgørelse fra 2018, som er de nyeste tal.
Farlig vej at gåPå Twitter har Konservatives Mette Abildgaard kommenteret, at EU ikke skal diktere dansk skattepolitik.
Det er Joachim B.
Olsen, som er skatteordfører for Liberal Alliance, fuldstændig enig i.
- Skattesatser er noget, de enkelte lande skal beslutte.
Det er helt legitimt, hvis demokratiske lande beslutter at have en selskabsskattesats på 0, lige som det er helt legitimt, hvis et land beslutter sig for en sats på 50 procent, siger hanHan frygter desuden, at forslaget er et symptom på en mere EU-venlig retning hos regeringens største parti, Venstre.
- Hvis man går ned ad den her sti og begrænser råderummet for, hvad vi demokratisk må beslutte i vores lande, så stopper det ikke her.
Så kommer der andre punkter om, hvad vi må gøre og ikke må gøre, siger han.
Konkurrence er godtOg en konkurrence mellem landene er sundt.
Sådan lyder det nu fra flere sider.
Hvis man går ned ad den her sti, [.
.
.
] så stopper det ikke her.
Joachim B.
Olsen, skatteordfører, Liberal Alliance.
- Vi så helst, at vi havde en konkurrence på selskabsskatten.
Vi er et lille land, og hvis alle har den samme selskabsskattesats, mener vi ikke, at vi er konkurrencedygtige længere, siger Jacob Ravn, som er skattepolitisk chef i Dansk Erhverv.
Selskabsskatten i Danmark har siden 2016 ligget på 22 procent.
Lande som Belgien og Frankrig ligger højt med henholdsvis 34 og 29,6 procent, mens Irland og Ungarn ligger lavt med 12,5 og 10,8 procent.
Og netop Irland er et land, det ville give mening at skæve til, når det kommer til selskabsskatten, mener Jacob Ravn.
- Irland er lykkedes med at være et attraktivt land for investeringer.
Vi kan også se, at de får mange flere penge i kassen på deres selskabsskat, fordi så mange firmaer gerne vil ligge der, siger han.
Hvis Lars Løkke Rasmussens forslag skal blive til virkelighed, kræver det enstemmighed blandt EU-landene.
Statsminister Lars Løkke Rasmussen præsenterede sit forslag på Venstres EU-landsmøde tidligere i dag.
FacebookTwitterKopier linkEmner:EU|Joachim B.
Olsen (politiker)|Lars Løkke Rasmussen (politiker)|Skatter og afgifter|Irland




https://www.dr.dk/nyheder/kultur/11-aarige-sofie-og-dagmar-vinder-mgp-2019

Kultur11-årige Sofie og Dagmar vinder MGP 201910 MGP-finalister dystede om trofæet lørdag aften, men i sidste ende blev det gruppen SODA, der kunne kalde sig vinder af MGP 2019.
Glæden ville ingen ende tage, da Sofie og Dagmar på bare 11 år vandt MGP 2019 med sangen 'Bedste veninder'.
Af Christian Mejdahl Buhl02.
mar.
2019 kl.
22.
07Bemærk: artiklen er mere end 30 dage gammelLæs op- Vinderen af MGP 2019 er.
.
.
SODA!
Der var stor jubel i salen og på den store MGP-scene i Boxen i Herning, hvor børnenes Melodi Grand Prix lørdag aften fandt sted.
Det blev sang nummer 6 'Bedste veninder', der blev fremført på energisk vis af 11-årige Sofie og Dagmar, der tilsammen udgør gruppen SODA, der med 37 procent af stemmerne nu kan kalde sig vinder af MGP 2019.
Læs også:Alle elskede Emma Pi: Her er stjernen fra MGP i dagForan flere tusinde feststemte børn og forældre i den udsolgte sal sang og dansede Sofie og Dagmar sig igennem deres sang, der handler om to bedste veninder, der bliver uvenner over en dreng.
Sofie og Dagmar er bedste veninder i virkeligheden, men sangen handler ikke om dem.
De har bare skrevet den, fordi de godt kan lide sange med lidt drama i.
- Vi er rigtig glade.
Det kilder meget i maven.
Vi havde ikke regnet med det.
Det er glædestårer!
Nåede de glade vindere at sige fra scenen med tårer i øjnene, før de skulle gøre sig klar til at vise sejrsopførslen af deres nye hit.
Se deres optræden i videoen her.
En superfinale med girlpowerI løbet af aftenens store MGP-show havde ti forskellige MGP-finalister kæmpet om at vinde børnenes gunst.
Men da alle ti sange var fremført til stor hujen og hejen i salen, gik tre sange videre til superfinalen, hvor det endelige slag skulle stå.
Og her var det altså pigerne, der trak det længste strå, da alle tre sange blev sunget af seje MGP-piger.
Læs også:Pelle B rappede sig til tops i MGP for ti år siden: Det laver han nuMens SODA som nævnt vandt med 37 procent af stemmerne, så var det sang nummer 9 'Ham som troede', der blev sunget af Lisa og Xenia på 12 og 15, der med 35 procent af stemmerne indtog en flot andenplads.
Du kan se deres optræden i videoen herunder.
10-årige Astrid med sangen 'Når jeg danser' kom på en flot tredjeplads, da hun sang sig til 28 procent af stemmerne.
Læs også:For 17 år siden var han hele Danmarks MGP-charmetrold: Her er Morten Fillipsen i dagHendes optræden kan du se lige her.
Se billeder fra lørdagens helt store børnefest herunder: Astrid med sangen ‘Når jeg danser’  Elio med sangen ‘Musik gør mig glad’  Olivia med sangen ‘Min drøm’  Alma Sophie med sangen ‘Rulleskøjteløb’  Kiyan med sangen ‘Stilen er ekstra’  SODA med sangen ‘Bedste veninder’  The Wave med sangen ‘DEn nYE treND’  Johannes med sangen ‘Sig det nu’  Lisa & Xenia med sangen ‘Ham, som troede’  Karla Sofie med sangen ‘Vild med dig’ 1 / 10Astrid med sangen ‘Når jeg danser’ 1 / 10Elio med sangen ‘Musik gør mig glad’ 2 / 10Olivia med sangen ‘Min drøm’ 3 / 10Alma Sophie med sangen ‘Rulleskøjteløb’ 4 / 10Kiyan med sangen ‘Stilen er ekstra’ 5 / 10SODA med sangen ‘Bedste veninder’ 6 / 10The Wave med sangen ‘DEn nYE treND’ 7 / 10Johannes med sangen ‘Sig det nu’ 8 / 10Lisa & Xenia med sangen ‘Ham, som troede’ 9 / 10Karla Sofie med sangen ‘Vild med dig’ 10 / 10FacebookTwitterKopier linkEmner:Jyske Bank Boxen|Melodi Grand Prix|Valg og folkeafstemninger




https://www.dr.dk/sporten/atletik/det-er-helt-vanvittigt-norsk-loebefaenomen-tangerer-31-aar-gammel-rekord

Atletik'Det er helt vanvittigt!
': Norsk løbefænomen tangerer 31 år gammel rekordKarsten Warholm tangerede indendørs europarekorden på 400 meter, som har stået siden 1988.
Af Malte Nørgaard02.
mar.
2019 kl.
22.
03 | opdateret 02.
mar.
2019 kl.
22.
28Bemærk: artiklen er mere end 30 dage gammelLæs op- Det er en af de rekorder, som bare har stået på listen uden mulighed for at blive slået, udbrød DR Sportens atletikkommentator Henrik Liniger imponeret, efter norske Karsten Warholm var løbet i mål i herrernes 400 meter finale.
For nordmanden piskede alene i mål i tiden 45 sekunder og fem hundrededele.
Læs også:Norges vidunderdreng vinder EM-guld som den yngste nogensindeDet betød naturligvis, at Warholm kunne hænge guldmedaljen om halsen.
Men mere imponerende betød det også, at han tangerede europarekorden, som blev sat af østtyskeren Thomas Schönlebe for 31 år siden.
Læs også:Finaleklar Andreas Bube: 'Selvfølgelig løber jeg efter guldet'Du kan se Karsten Warholms forrygende løb i videoen herover.
Søndag kan du se meget mere atletik, når DR3 sender direkte fra EM i indendørs atletik allerede fra klokken 10.
55.
FacebookTwitterKopier linkEmner:DR3




https://www.dr.dk/nyheder/udland/sort-aktivist-ny-leder-af-nynazistisk-gruppe-vil-odelaegge-den-indefra

UdlandSort aktivist ny leder af nynazistisk gruppe: Vil ødelægge den indefraDen sorte rettighedsforkæmper James Stern har "overlistet" en nynazistisk gruppe til at gøre ham til leder.
Her ses hvide nationalister samlet ved University of Virginia i Charlottesville i august 2017, hvor en person blev dræbt, da en bil kørte ind i en menneskemængde.
Nu vil en nynazistisk gruppes nye, sorte leder erklære gruppen skyldig i alle anklager i forbindelse med hændelsen.
)02.
mar.
2019 kl.
21.
38Bemærk: artiklen er mere end 30 dage gammelLæs opEn af USA' største nynazistiske grupper har fået en ny, særdeles overraskende leder: Nemlig en sort rettighedsforkæmper, der har svoret, at han vil forsøge at stoppe gruppen indefra.
Det skriver den amerikanske avis Washington Post og nyhedsbureauet AP.
Det er 54-årige James Stern, der selv oplyser til medierne, at han er ny direktør og præsident i Den Nationalsocialistiske Bevægelse.
- Jeg har klaret den svære og farlige del.
Som sort mand har jeg overtaget en nynazistisk gruppe ved at overliste dem, siger han til Washington Post.
Den tidligere leder af bevægelsen, Jeff Schoep, havde forinden stået i spidsen for gruppen siden 1994.
Han siger, at han blev "bedraget" af Stern.
Stern skal have overbevist ham om, at det var nødvendigt at gøre ham til leder for at beskytte gruppen i en igangværende retssag.
Læs også:Jury vil sende dødsbillist fra Charlottesville 419 år i fængselÅbnede for lukning af gruppeSchoep bad angiveligt om råd fra Stern i forbindelse med retssagen om voldsomme uroligheder ved en demonstration i Charlottesville i 2017.
I den forbindelse åbnede Schoep op for at lukke gruppen.
Men i stedet overtalte Stern ham altså til at overdrage den til ham.
Det vil han nu udnytte til at ødelægge gruppen indefra, skriver nyhedsbureauet AP.
Han vil blandt andet bede en domstol i Virginia om at dømme gruppen for de blodige sammenstød i Charlottesville.
Den Nationalsocialistiske Bevægelse samlede før i tiden store mængder af tilhængere til deres begivenheder.
Gruppen har dog på det seneste også været præget af meget intern uro.
Det oplyser et af gruppens medlemmer til AP.
Filmen "BlackKklansman", der for nylig fik en Oscar, minder på en række punkter om Sterns overtagelse af den nynazistiske gruppe.
I filmen, der er baseret på virkelige hændelser, udgiver en sort politibetjent sig for at være hvid for at infiltrere den højreekstreme gruppe Ku Klux Klan.
/ritzau/FacebookTwitterKopier linkEmner:USA|Washington Post|Ku Klux Klan|Retsvæsen




https://www.dr.dk/sporten/fodbold/kvindelandsholdet/pernille-harder-er-aarets-danske-fodboldspiller

KvindelandsholdetPernille Harder er årets danske fodboldspillerÅrets kvindelige danske fodboldspiller blev Pernille Harder, mens Kasper Schmeichel vandt hos herrerne.
Pernille Harder fik lørdag aften endnu en pokal til samlingen, da hun blev kåret til årets kvindelige fodboldspiller i Danmark.
Af Rasmus Dalgaard02.
mar.
2019 kl.
21.
53 | opdateret 02.
mar.
2019 kl.
22.
45Bemærk: artiklen er mere end 30 dage gammelLæs opNår det kom til priser i international kvindefodbold i 2018, så stod der Pernille Harder på det meste.
Den 26-årige Wolfsburg-spiller havde et mildest talt godt år, og nu er hun igen blevet anerkendt for sine bedrifter på fodboldbanen, da hun lørdag aften blev kåret til årets kvindelige fodboldspiller i 2018 af Dansk Boldspil-Union (DBU).
Men på trods af de mange priser, så forsikrer Pernille Harder om, at man aldrig bliver træt af priser - og denne er særlig.
- Der er sådan et Pernille-værelse med lidt trofæer og plakater, og det er der, de fleste ting står.
Pernille Harder, fodboldspiller- Jeg er selvfølgelig glad og stolt.
Nu er det jo fans, der stemmer, så det betyder meget.
Det er fedt, at fansene kan se, man har haft et godt år, siger hun.
- Alle priser man får betyder noget, og jo flere man får betyder, man holder niveau over en længere periode, og det ikke er en tilfældighed, fordi man har et enkelt godt år, men det er fordi, man er en rigtig dygtig fodboldspiller.
Priserne luner, men landsholdsanføreren tror, at det er senere i livet, når jagten på titler og pokaler er forbi, hun kommer til at sætte allermest pris på dem.
- Når man er i det, så tænker man ikke som sådan over det.
Jeg tror, at det er når, man er færdig med at spille, at man kan se tilbage og tænke, at 2018 for eksempel virkelig var et godt år.
Pernille Harder er nummer to på topscorerlisten i Tyskland i denne sæson.
- Når jeg kommer til at se tilbage på, at 2018 var det år, jeg blev Europas bedste spiller, så fatter jeg, hvor stort det er.
Når man er i det, så vil man bare vinde kampe, man vil vinde titler, og man vil blive bedre, siger Harder.
De flotte pokaler er i WolfsburgMen når hun en dag skal nyde sit fodboldotium og få dagene til at gå med at pudse pokaler, så tyder det på, hun skal på en større europæisk turne for at samle dem sammen.
Alle prisvinderne ved Dansk Fodbold Award 2019Årets mandlige spiller: Kasper Schmeichel.
Årets kvindelige spiller: Pernille Harder.
Årets træner: Åge Hareide.
Årets mandlige talent: Jacob Bruun Larsen.
Årets kvindelige talent: Karen Holmgaard.
Årets superligaspiller: Robert Skov.
Årets 3F-spiller: Nanna Christiansen.
Årets dommer: Jens Maae.
Årets fodboldklub: Store Heddinge Boldklub.
Årets mål: Robert Skov.
Edans-prisen: #Equalgame/Randers FC.
Optaget i Hall of Fame: Johnny Hansen, OL-bronzeholdet 1948 (mænd), OL-sølvholdet 1960 (mænd), VM-guldholdet 1971 (kvinder) Lige nu har hun nogle af dem i sin lejlighed i Wolfsburg, mens andre står til skue hos hendes forældre på hendes gamle børneværelse i Ikast.
Og fordelingen er ikke helt tilfældig, fortæller Europas bedste fodboldspiller.
Hvor står pokalen for at være Europas bedste?
- Den står i Wolfsburg.
Hvor skal den nye stå?
- Vi må lige se, hvor der er plads.
Ej, det handler også lidt om, at pokalerne skal være flotte, hvis de skal til Wolfsburg.
Det er mest dem, der ikke er så flotte, der ryger hjem til mine forældre.
Der er sådan et Pernille-værelse med lidt trofæer og plakater, og det er der, de fleste ting står, griner Harder.
Hun er i disse dage i Portugal sammen med resten af landsholdet for at spille Algarve Cup, og mandag er Danmarks modstander Kina.
Årets danske mandlige fodboldspiller blev Leicester- og landsholdsmålmand Kasper Schmeichel.
FacebookTwitterKopier linkEmner:Kasper Schmeichel (fodboldspiller)|Pernille Harder (fodboldspiller)|DBU|Fodbold|Portugal




https://www.dr.dk/sporten/atletik/norges-vidunderdreng-vinder-em-guld-som-den-yngste-nogensinde

AtletikNorges vidunderdreng vinder EM-guld som den yngste nogensindeBare 18-årige Jakob Ingebrigtsen vandt lørdag aften 3000 meteren ved EM i indendørs atletik.
Af Johan Haarløv02.
mar.
2019 kl.
21.
19 | opdateret 02.
mar.
2019 kl.
21.
22Bemærk: artiklen er mere end 30 dage gammelLæs opStadionspeakeren i Emirates Arena, Glasgow, udråbte det allerede inden finalen til et opgør mellem ’the brits and the Ingebrits’ – altså briterne mod de to Ingebritsen-brødre Henrik og Jakob.
Og hvis vi skal blive i den samme retorik, så var det ’no match’.
I hvert fald ikke for den yngste Ingebritsen.
Den bare 18-årige Jakob Ingebritsen beviste nemlig endnu engang, at han ikke bare er norsk atletiks nye stjernefrø, men velsagtens hele Europas.
Læs også:Andreas Bube er i EM-finalenSom den yngste nogensinde vandt han en guldmedalje ved inde-EM, da han sejrede på 3000 meteren ved europamesterskabet i indendørs atletik i tiden 7,56.
15.
Broren Henrik måtte nøjes med en bronzemedalje.
I spurten blev han lige akkurat overhalet af briten Chris O’hare, der kom ind i samme tid som nordmanden, men via fotofinish kunne glæde sig over sølvmedaljen.
’Team Ingebritsen’De norske Ingebrigtsen-brødre er sammen med deres far Gjert og mellemste bror, Filip, blevet kæmpe stjerner i Norge.
Ikke bare på grund af de gode resultater, de leverer på løbebanen, men også fordi de i to – og snart tre – sæsoner har været med i realityserien ’Team Ingebrigtsen’ med dem selv og deres intense træning som omdrejningspunkt.
Læs også:Finaleklar Andreas Bube: 'Selvfølgelig løber jeg efter guldet'Jakobs guld ved indendørs-EM i atletik kommer bare et halvt år efter, at han som den yngste nogensinde nappede en guldmedalje ved udendørs-EM.
Det gjorde han ved EM i Berlin, hvor han vandt på både 1500 meter- og 5000 meterdistancen.
FacebookTwitterKopier linkEmner:Atletik|Norge|Berlin|Glasgow|Storbritannien




https://www.dr.dk/nyheder/indland/justitsministeriet-om-df-forslag-forbud-mod-religioes-hovedbeklaedning-er-ulovligt

IndlandJustitsministeriet om DF-forslag: Forbud mod religiøs hovedbeklædning er ulovligtDF har længe ønsket et forbud mod religiøs hovedbeklædning for offentligt ansatte.
DF håber at få forbuddet igennem, selv om Justitsministeriet har vurderet, at det er ulovligt.
Af Sally Frydenlund Larsen02.
mar.
2019 kl.
20.
27Bemærk: artiklen er mere end 30 dage gammelLæs opI 2017 fremsatte DF et forslag om at forbyde religiøs hovedbeklædning hos offentlige ansatte i arbejdstiden.
Det ville betyde farvel til for eksempel slør, tørklæder, turbaner og kalotter.
Men sådan et forbud er ulovligt.
Det har Justitsministeriet nu afgjort ifølge Berlingske.
Vurderingen fremgår af et skriftligt svar fra udIændinge- og integrationsminister, Inger Støjberg, i et svar til Folketingets Udlændinge- og Integrationsudvalg.
Svaret afskrækker dog ikke Martin Henriksen, som er udlændingeordfører for Dansk Folkeparti og formand for Integrations- og Udlændingeudvalget.
- Jeg ser en åbning i svaret fra ministeren, som gør, at et forbud for offentligt ansatte mod at bære synlige religiøse symboler og beklædning kan lade sig gøre, siger han til Berlingske.
Dansk Folkepartis udlændingeordfører, Martin Henriksen.
Med eller uden borgerkontaktEn af Justitsministeriets anker mod forslaget fra DF er, at et forbud ville ramme alle offentligt ansatte - også dem, som slet ikke møder borgere, men blot sidder på kontor.
Martin Henriksen mener derfor, at det kan lade sig gøre at lave et forbud - kun for de ansatte, der har kontakt til borgerne.
- Dansk Folkeparti ønsker ikke at indføre et forbud mod små, diskrete smykker, men jeg synes, at man som borger i et demokratisk samfund bør kunne forvente at møde en offentligt ansat, der optræder neutralt og uden identifikationer på den pågældendes religiøse overbevisning, siger Martin Henriksen til Berlingske.
I 2017 vurderede EU's generaladvokat, at det kan være lovligt at forbyde tørklæder på arbejdspladsen efter to sager i Frankrig og Belgien, hvor kvinder var blevet fyret for at bære hijab i arbejdstiden.
FacebookTwitterKopier linkEmner:Inger Støjberg (politiker)|Dansk Folkeparti|Justitsministeriet|Tøj|Belgien




https://www.dr.dk/nyheder/politik/thulesen-dahl-om-nej-til-folkeafstemning-om-eu-patos-loekke-forsoeger-puste-sig-lidt

PolitikThulesen-Dahl om nej til folkeafstemning om EU: Patos-Løkke forsøger at puste sig lidt opStatsminister Lars Løkke Rasmussen afviser enhver tanke om en dansk EU-afstemning.
DF vil ikke stille med et ultimatum.
Af Jens Andersen02.
mar.
2019 kl.
20.
45Bemærk: artiklen er mere end 30 dage gammelLæs opStatsminister Lars Løkke Rasmussen (V) var tidligere i dag ganske klar i spyttet på Venstres EU-landsmøde i Bella Center.
- Lad mig sige det helt klart: Jeg kommer aldrig til at gå med til en dansk afstemning om at forlade EU, lød det fra statsministeren.
Statsminister Lars Løkke Rasmussen (V) afviste kategorisk en afstemning om det danske EU-medlemskab ved dagens EU-landsmøde i Bella Center i København.
Et budskab med tydelig adresse til Dansk Folkeparti, der tidligere har givet udtryk for, at de gerne vil i regering efter næste folketingsvalg.
Dansk Folkeparti ønsker samtidigt at få en afstemning om EU igennem, hvilket i sagens natur så harmonerer dårligt med en regeringsdannelse efter statsministerens udtalelse.
- Jeg synes, at Lars Løkke Rasmussen forsøger at puste sig lidt op og med sådan en patos i stemmen.
Han har jo en helt bestemt stemmeføring i det, han skal sige her, så det virkelig skal virke som om, at det betyder meget.
Men jeg synes, det er en fejllæsning af situationen.
Det er jo bare, fordi man kan se, at det her med brexit skaber noget uro, siger formand i Dansk Folkeparti, Kristian Thulesen Dahl, der dog ikke har tænkt sig at stille et decideret ultimatum om en EU-afstemning.
- Vi ved, at det der med at stille ultimative krav, det kommer man ikke langt med i politik.
Det kommer vi ikke til at gøre.
Men vi har et ønske om, at når der på et tidspunkt er et alternativ til det nuværende samarbejde, så skal danskerne spørges, siger Kristian Thulesen Dahl.
Det kan jo være, der viser sig at være en tredje mulighed for, hvordan man kan være tilknyttet et tæt handelsarbejde i Europa.
Hvorfor skal man udelukke at se på det i fremtiden?
Kristian Thulesen Dahl, formand i Dansk FolkepartiLæs også:Løkke garanterer: Venstre kan ikke være i en regering, der vil ud af EU- Men det her med at lukke døren og sige, at der heller aldrig nogensinde kommer et alternativ til den måde, vi dag har organiseret os i Europa, det synes jeg er forkert.
Det er jo ikke sikkert, at det bare er EU eller ikke EU.
Det kan jo være, der viser sig at være en tredje mulighed for, hvordan man kan være tilknyttet et tæt handelsarbejde i Europa.
Hvorfor skal man udelukke at se på det i fremtiden?
, spørger Kristian Thulesen Dahl uden dog at præcisere, hvad denne tredje mulighed helt præcist går ud på.
Nationalstaterne skal bestemme mereDansk Folkeparti står dog fast på, at der skal flyttes mere magt fra EU og hjem til Danmark.
EU har fingrene i for meget, lyder det.
- Jeg synes, Lars Løkke Rasmussen omfavner EU alt for meget.
Der er brug for noget skepsis.
Der er brug for noget modstand i forhold til, hvad EU render rundt og blander sig i hele tiden, siger Kristian Thulesen Dahl.
- Vi går efter, at nationalstaterne bestemmer noget mere.
Hvorfor skal danskerne kun spørges, når det handler om mere EU og aldrig om mindre EU, siger Kristian Thulesen Dahl.
FacebookTwitterKopier linkEmner:EU|Kristian Thulesen Dahl (politiker)|Lars Løkke Rasmussen (politiker)|EU-forhold|Storbritannien




https://www.dr.dk/sporten/fodbold/dbu-direktoer-om-ny-vision-danmark-skal-udvikle-verdens-bedste-holdspiller

FodboldDBU-direktør om ny vision: 'Danmark skal udvikle verdens bedste holdspiller'Danmark skal i fremtiden skabe verdens bedste holdspiller, lyder det fra DBU's fodbolddirektør, Peter Møller.
Ambitionen om at udvikle verdens bedste holdspiller vil være et sundt tiltag i dansk fodbold, mener DBUs fodbolddirektør Peter Møller.
Af Rasmus Askman, Rasmus Dalgaard og interview: Morten Hausborg02.
mar.
2019 kl.
19.
31Bemærk: artiklen er mere end 30 dage gammelLæs op- Vi har et ambitiøst mål om at udvikle verdens bedste holdspiller.
Så klar er udmeldingen fra DBU-fodbolddirektør, Peter Møller.
For det er ikke nok at have individuelle kvaliteter på fodboldbanen, mener han.
- Jeg har spillet sammen med Peter Schmeichel samt Brian og Michael Laudrup.
De er på hver deres område individualister, men jeg har aldrig været i tvivl om, de først og fremmest ville holdet det bedste.
Peter Møller har også været professionel fodboldspiller.
- Det samme gælder verdens bedste mandlige fodboldspiller, Luka Modrić, fra Real Madrid.
Han er også i den grad en holdspiller, men også en individualist, siger Peter Møller.
Ambitionen om, at verdens bedste holdspiller i fremtiden skal være dansk, blev fremlagt ved Fodboldens Kongres lørdag.
Læs også:DBU-forslag: Vil have en landsholdskomité med kloge fodboldhovederHer samles DBU og andre involverede aktører i dansk fodbold for at diskutere sportens udvikling og fremtid på amatør- og professionelt niveau.
Vigtigt for alle klubberIfølge Peter Møller opnås målet bedst ved, at tankegangen integreres i hele Danmark – fra småklubberne i provinsen til Superliga-klubberne i storbyerne.
Det nye initiativ vil på den måde både kunne bidrage positivt til en bred målgruppe.
- Forældre skal kunne sende deres børn til fodbold og vide, at klubben vil forsøge at skabe verdens bedste holdspiller.
Det indebærer gode værdier, som man kan tage med senere i livet, siger fodbolddirektøren.
Læs også:Thorning-Schmidt om dansk kvindefodbold: 'Vi er langt fra i mål'- Ambitionen passer godt til den danske model: Vi tager hånd om hinanden.
Uanset om det er naboen, sidemanden eller holdkammeraten.
Hvordan Danmark konkret får verdens bedste holdspiller diskuteres ved Fodboldens Kongres.
Den finder sted i Horsens og afsluttes med DBU’s Repræsentantskabsmøde søndag.
FacebookTwitterKopier linkEmner:Michael Laudrup (fodboldtræner)|Peter Schmeichel (fodboldspiller)|DBU|Fodbold|Horsens




https://www.dr.dk/sporten/atletik/andreas-bube-er-i-em-finalen

AtletikAndreas Bube er i EM-finalenAndreas Bube er klar til EM-finalen i 800 meter søndag aften klokken 19.
57.
02.
mar.
2019 kl.
19.
36 | opdateret 02.
mar.
2019 kl.
20.
01Bemærk: artiklen er mere end 30 dage gammelLæs opDen danske mellemdistanceløber Andreas Bube er klar til finalen i 800 meter løb ved EM i indendørs atletik i Glasgow i Skotland.
Andreas Bubes EM-finaler2012, Helsinki, sølv2014, Zürich, fjerdeplads2017, Beograd, sølv2018, Berlin, 6.
plads2019, Glasgow, 5.
pladsKilde: Dansk Atletik ForbundDet blev en kendsgerning, da han lørdag aften blev nummer to i den første semifinale.
Kravet var en placering blandt de tre bedste i det seks mand store felt.
Danskeren løb et taktisk flot løb og kom sikkert frem til finalen.
Læs også:Bube lister sig med videre til EM-semifinalenVanen tro lagde Bube sig sidst i feltet fra begyndelsen, men allerede efter omkring 250 meter løb han sig helt frem.
Han faldt ned i andenposition, da der resterede en omgang, og den placering spurtede han overbevisende hjem i tiden 1 minut og 50,18 sekunder.
Bube vandt sølv ved indendørs-EM i Beograd 2017 i tiden 1 minut og 49,32 sekunder.
Sidste år blev Bube nummer seks ved udendørs EM i Berlin.
Andreas Bubes personlige rekord er 1 minut og 44,89 sekunder.
Du kan se højdepunkterne fra Andreas Bubes løb i videoen øverst.
/ritzau/FacebookTwitterKopier linkEmner:Andreas Bube (atlet)|Atletik|Skotland|Beograd|Berlin




https://www.dr.dk/nyheder/udland/bernie-sanders-trump-er-den-farligste-praesident-i-moderne-amerikansk-historie

UdlandBernie Sanders: Trump er den farligste præsident i moderne amerikansk historieSenator Sanders vil være Demokraternes præsidentkandidat.
Bernie Sanders er senator i staten Vermont.
I dag holdt han vælgermøde i Brooklyn i New York.
02.
mar.
2019 kl.
19.
52 | opdateret 02.
mar.
2019 kl.
20.
22Bemærk: artiklen er mere end 30 dage gammelLæs opDen 77-årige senator Bernie Sanders har lørdag officielt taget hul på sin valgkamp frem mod det amerikanske præsidentvalg i 2020.
Det skete, da Sanders holdt sit første vælgermøde, siden han 19.
februar annoncerede, at han går efter at blive Demokraternes præsidentkandidat.
Blå bogFødt Bernard Sanders den 8.
september 1941 i Brooklyn, New York City.
Som ung deltog han aktivt i borgerrettighedskampen og stillede op til borgmesterposten i Burlington, Vermont i 1979.
Fra 1979-2015 var han uafhængig politiker, men meldte sig i 2015 ind i Det Demokratiske Parti, kort før han annoncerede sit kandidatur til præsidentposten.
Gift første gang i 1964 med Deborah Shilling.
Parret gik fra hinanden to år senere.
Fik i 1969 barnet Levi Sanders med kæresten Susan Mott.
Giftede sig i 1988 med Jane O'Meara Driscoll, med hvem han har tre stedbørn, som han kalder sine egne.
Har syv børnebørn.
Ved mødet i Brooklyn opfordrede han amerikanere fra alle samfundslag til at slutte sig til hans kamp for en politisk revolution.
Læs også:Bernie Sanders' 4 største udfordringer: 'Han er lidt som din onkel, der gentager sig selv'Desuden opfordrede han til et opgør med præsident Donald Trump, som han kalder "den farligste præsident i moderne amerikansk historie".
- Vi siger højt og tydeligt, at de underliggende principper i vores regering ikke kommer til at være grådighed, had og løgne.
Det vil ikke være racisme, sexisme, xenofobi, homofobi og religiøs snæversynethed, siger Sanders.
Han er i øvrigt ikke selv i tvivl om, at han sikrer sig både Demokraternes nominering samt sejren ved præsidentvalget i 2020.
Gratis sundhedsvæsenSanders' mærkesager er blandt andet gratis adgang til sundhedsvæsenet, en minimumløn på 15 dollar - 99 kroner - og en reduktion af studiegæld.
Ved lørdagens vælgermøde i New York-bydelen Brooklyn lovede han samtidig at kæmpe for "økonomisk retfærdighed, social retfærdighed, racemæssig retfærdighed og retfærdighed for miljøet".
Det er anden gang, at Bernie Sanders forsøger at blive Demokraternes præsidentkandidat.
Første gang var i forbindelse med valget i 2016.
Her måtte han se sig slået af Hillary Clinton.
En lang række amerikanske politikere har meldt sig ind i kampen om at blive Demokraternes bud på USA's næste præsident.
Sanders bliver set som en af favoritterne til at løbe med nomineringen.
Han fik også en flyvende start på sin valgkamp.
I løbet af det første døgn efter at have meldt sit kandidatur fik han støtte fra 223.
000 donorer.
De bidrog samlet set med 39 millioner kroner.
FacebookTwitterKopier linkEmner:Bernie Sanders (politiker)|Donald Trump (politiker)|USA|Valg og folkeafstemninger|New York




https://www.dr.dk/sporten/atletik/finaleklar-andreas-bube-selvfoelgelig-loeber-jeg-efter-guldet

AtletikFinaleklar Andreas Bube: 'Selvfølgelig løber jeg efter guldet'Andreas Bube er optimistisk inden EM-finalen søndag aften.
Andreas Bube fik EM-sølv ved de seneste indendørs europamesterskaber.
Af Malte Nørgaard og Johan Haarløv02.
mar.
2019 kl.
19.
43Bemærk: artiklen er mere end 30 dage gammelLæs opAndreas Bube løb et fejlfrit løb, da han gik videre til EM-finalen i 800 meter lørdag aften.
Selvfølgelig løber jeg efter metal efter af den fineste karat.
Andreas Bube, løberDanskeren kom ind som nummer to i sit heat og kvalificerede sig dermed direkte til finalen, der løbes søndag aften.
Derfor var Bube naturligvis også meget tilfreds efter det fine løb.
- Det er superfedt.
Det er dét, jeg træner og lever for.
Det er en super fed fornemmelse at løbe sig i en mesterskabsfinale.
Vi er seks i finalen i morgen, og der er tre, der får medalje, så det skal nok blive rigtig fedt, sagde han umiddelbart efter, at finalepladsen var sikret.
Kan blive til guldVed det seneste EM indendørs blev Andreas Bube nummer to i mændenes 800 meter, men i år drømmer han om at træde op på det højeste trin på medaljeskamlen.
- Selvfølgelig løber jeg efter metal af den fineste karat.
Det bliver svært, men jeg går efter det, lyder det fra Bube, inden han fortsætter.
Se højdepunkter fra Andreas Bubes semifinaleløb herunder.
- Jeg kan vinde metal.
Det har jeg gjort to gange før, så hvorfor skulle jeg ikke kunne gøre det en tredje gang?
Andreas Bube løber finale søndag klokken 19.
57, og du kan se løbet direkte på DR3.
FacebookTwitterKopier linkEmner:Andreas Bube (atlet)|DR3




https://www.dr.dk/sporten/atletik/kramer-misser-finalen-i-60-meter-det-er-pisseaergerligt

AtletikKramer misser finalen i 60 meter: 'Det er pisseærgerligt'Mathilde U.
Kramer blev sidst i semifinalen lørdag aften.
Af Malte Nørgaard og Johan Haarløv02.
mar.
2019 kl.
20.
22 | opdateret 02.
mar.
2019 kl.
20.
49Bemærk: artiklen er mere end 30 dage gammelLæs opMathilde U.
Kramer formåede ikke at løbe sig videre fra semifinalen på 60 meter ved EM i atletik.
Den danske sprinter havde lidt overraskende løbet sig videre til semifinalen, og lørdag aften blev hun også distanceret af de øvrige løbere.
Læs også:Rekord-Kramer sprinter sig i EM-semifinaleFra hendes position på bane et startede sønderjyden ellers sublimt, men efter 50 meter tabte hun pusten og blev overhalet af de øvrige semifinaledeltagere.
- Jeg får en pissegod start, men så får jeg ikke benene ordentlig med op, så jeg får ikke den fart til sidst, som jeg havde håbet på.
Det var pisseærgerligt, sagde hun umiddelbart efter løbet.
Mathilde U.
Kramer sluttede sidst i semifinalen med tiden syv sekunder og 44 hundrededele.
Tiden var ti hundrededele langsommere end den tid, som Kramer havde løbet i det indledende løb.
Du kan se Mathilde U.
Kramers semifinaleløb i videoen øverst.
FacebookTwitterKopier link




https://www.dr.dk/sporten/fodbold/thorning-schmidt-om-dansk-kvindefodbold-vi-er-langt-fra-i-maal

FodboldThorning-Schmidt om dansk kvindefodbold: 'Vi er langt fra i mål'Tidligere medlemmer af kvindekommissionen så gerne, at der skete endnu mere for at fremme kvindefodbolden i Danmark.
På trods af at Helle Thorning-Svhmidts virke i Kvindekommissionen er forbi, så holder hun stadig et vågent øje med, hvordan det går kvindefodbolden i Danmark.
Af Rasmus Dalgaard og interview: Morten Hausborg02.
mar.
2019 kl.
18.
49Bemærk: artiklen er mere end 30 dage gammelLæs opDansk Boldspil-Union (DBU) har taget Kvindekommissionens anbefalinger til sig, men der er stadig lang vej, før man er i mål i forhold til pige- og kvindefodbold i Danmark.
Det er konklussionen fra tidligere statsminister Helle Thorning-Schmidt, der var formand for Kvindekommissionen, et lille år efter kommissionens rapport til fremme af pige- og kvindefodbold i Danmark landede på DBU's bord.
- Vi afleverede vores rapport til DBU med ti klare anbefalinger, og DBU har fulgt anbefalingerne, men de er absolut ikke i mål, siger Helle Thorning-Schmidt.
Hun har i dag deltaget i Fodboldens Kongres i Horsens, hvor pige- og kvindefodbold i år har fået en fremtrædende rolle.
- Der sker helt klart noget, men jeg er en utålmodig sjæl, og jeg kan se, at det går hurtigt i andre lande, så jeg tror, vi skal have speedet op.
Birgitte Ladefoged, tidligere medlem af KvindekommissionenMen på trods af de gode takter er Helle Thorning-Schmidt bekymret for, om DBU blandt andet kommer i mål med sin ambitiøse målsætning om at have 135.
000 kvindelige fodboldspillere i Danmark i 2025.
- Der er lang vej igen, for vi har kun 65.
000 nu.
Så noget af det, jeg har spurgt DBU om i dag, det er, om de kan se for sig, at vi får 10.
000 flere piger og kvinder til at spille fodbold i 2019, og det var der altså ikke mange, der kunne.
Så alle kan se, at der skal noget mere handling til for at følge op på den linje, siger hun.
Men Helle Thorning-Schmidt er sikker på, at potentialet for kvindefodbold er til stede, og det underbygges blandt andet af, at flere end 1,5 millioner danskere så de danske kvinders EM-finale mod Holland i 2017.
Læs også:Superligaklubberne følger ikke europæisk trend: Har ingen planer om kvindeholdMen den efterfølgende landsholdskonflikt mellem spillerne og DBU satte den positive udvikling langt tilbage, vurderer hun.
- Konflikten var en tragedie, og jeg var simpelthen så ked af det.
Det var et kæmpe tilbageslag ovenpå en sommer, der havde været så positiv for dansk kvindefodbold.
Der skal penge tilIfølge Helle Thorning-Schmidt kan der rettes op på skaden, men det kræver hårdt arbejde hos alle parter i Fodbolddanmark, og ikke mindst at der skydes penge i kvindernes fodbold.
DBU's kvindekommissionDen nu nedlagte Kvindekommission blev nedsat af DBU i august 2016 for blandt andet at komme med forslag til, hvordan DBU sikrer og styrker udviklingen af pige- og kvindefodbold i Danmark.
Samtidig var kommissionens mission at komme med ideer og initiativer til, hvordan kvindefodbold kan bidrage til at løse samfundets udfordringer for sundhed, integration og uddannelse.
Kommission vil også fordoble antallet af de 65.
000 aktive, kvindelige fodboldspillere, mangedoble antallet af kvindelige dommere, frivillige og trænere, samt skabe en stærk elite inden for dansk kvindefodbold.
Kommissionen bestod af medlemmerne: Helle Thorning Schmidt, Lykke Friis, Chrstian Stadil, Birgitte Ladefoged, Diana Andersen, Emilie Langhorn, Esben Danielsen, Julie Paaske Rydahl, Karen Espelund, Lærke Hein, Majken Gilmartin, Mette Bach-Kjær, Nadia Nadim, Nina Groes og Per Nielsen.
- Der er rigtig mange piger, der gerne vil spille fodbold, og der er rigtig mange piger, der begynder med fodbold, men vi skal have endnu flere til det, og måske endnu vigtigere så skal vi have sikret, at de bliver ved med at spille, efter de er blevet 14-15 år gamle.
- Det kræver, at de føler, de bliver prioriteret ude i klubberne, at de får gode trænere, at der kommer flere kvinder ind i det, der foregår uden for banen i fodboldverdenen, og sidst men ikke mindst at der kommer noget økonomi.
Og det er også derfor, at vi har foreslået, at mindst en tredjedel af den økonomi, der bliver brugt i DBU-sammenhæng, den bliver brugt på kvindefodbolden.
Hun bakkes op af et andet tidligere medlem af Kvindekommissionen, Birgitte Ladefoged.
Den tidligere landsholdsspiller synes, det går for langsomt, og hun ser gerne DBU komme endnu mere på banen.
- Der sker helt klart noget, men jeg er en utålmodig sjæl, og jeg kan se, at det går hurtigt i andre lande, så jeg tror, vi skal have speedet op.
Jeg tror, vi skal have sat nogle ting i gang oppefra, så det bliver DBU, der stikker en kurs ud, siger Birgitte Ladefoged.
DBU oprettede Kvindekommissionen i 2016, og den kom med sine anbefalinger i april 2018.
Læs også:Lykke Friis indtræder i Team Danmark-bestyrelseAllerede i slutningen af 2018 meldte DBU, at der vil blive arbejdet konkret med flere af forslagene fra kommissionen.
Blandt andet arbejdes der målrettet mod, at minimum 30 procent af medlemmerne i DBU's bestyrelser, faggrupper og udvalg skal være kvinder, mens der også kæmpes for at få EM i kvindefodbold til Danmark i 2025.
FacebookTwitterKopier linkEmner:DBU|Helle Thorning-Schmidt (politiker)|Fodbold|Holland|Horsens




https://www.dr.dk/nyheder/indland/lokalsamfundet-haardt-ramt-efter-9-aarig-piges-doed-i-traktorulykke

IndlandLokalsamfundet hårdt ramt efter 9-årig piges død i traktorulykkeEn pige mistede fredag livet i en traktorulykke på en skole i Gug.
I dag var der informationsmøde på skolen.
En 10-årig pige mistede fredag livet i en traktorulykke ved Gug Skole.
(© dr)Af Jens Andersen02.
mar.
2019 kl.
18.
45 | opdateret 04.
mar.
2019 kl.
14.
23Bemærk: artiklen er mere end 30 dage gammelLæs opEn blot 9-årig pige mistede i går livet i en tragisk ulykke på Gug Skole i udkanten af Aalborg.
Pigen befandt sig ifølge Nordjyllands Politi i et buskads tæt ved skolen, da hun blev påkørt af en traktor, som var i gang med at udføre et stykke arbejde på skolens område.
Lørdag blev skolen holdt åben for forældre og børn med tilknytning til skolen i Gug.
Det fortæller konstitueret skoledirektør i Aalborg Kommune, Jakob Ryttersgaard.
- Vi har holdt skolen åben fra klokken ni til seksten.
Klokken ti i formiddags havde vi et informationsmøde, hvor vi gentog informationsmødet fra fredag for de forældre, der ikke havde mulighed for at deltage i går, siger Jakob Ryttersgaard.
Læs også:9-årig pige dræbt i traktorulykke ved skole- Der har været flere forældre og børn til informationsmødet, der både har fået talt med hinanden og de psykologer, der har været til stede.
Flere møder i næste ugePoliti og redningsmandskab blev tilkaldt umiddelbart efter fredagens ulykke, men kunne ved ankomsten til Gug Skole konstatere, at den unge pige var død som følge af ulykken, der har ramt lokalsamfundet hårdt.
- Det er jo en frygtelig, frygtelig hændelse.
Alle har været enormt berørt af situationen.
Vi fornemmer i alle de dialoger og snakke, vi har, at folk er enormt berørte, siger Jakob Ryttersgaard.
- Forældrene vil modtage besked om, hvordan mandagen vil komme til at forløbe.
Og hvordan vi vil håndtere de efterfølgende dage.
Der vil også være et opsamlingsmøde for nogle af de børn, der har været meget tæt på den tragiske hændelse.
Opdateret 4.
3.
2019: Pigen, der omkom ved ulykken, er ni og ikke ti år, som politiet først oplyste.
Det er nu rettet.
FacebookTwitterKopier linkEmner:Aalborg|Ulykker|Nordjyllands Politi|Aalborg Kommune|Jylland




https://www.dr.dk/sporten/cykling/dansk-duo-snupper-vm-medalje-i-banecykling

CyklingDansk duo snupper VM-medalje i banecyklingAmalie Dideriksen og Julie Leth afsluttede stærkt og vandt bronze i parløb ved VM i banecykling.
Amalie Dideriksen kører også på landevej.
02.
mar.
2019 kl.
18.
42Bemærk: artiklen er mere end 30 dage gammelLæs opAmalie Dideriksen og Julie Leth kørte sig lørdag til en bronzemedalje i parløb ved VM i banecykling.
De to danske kvinder sluttede på 24 point.
Australien sluttede på 31, og Holland tog guldet med 33 point på kontoen.
Læs også:Første medalje er i hus!
Danmark vinder VM-bronze med rekordtidDet var dog tæt på endnu flere point til de danske kvinder, som var tæt på at snuppe en omgang på feltet på de sidste omgange på banen i Pruszkow i Polen.
Amalie Dideriksen og Julie Leth vandt i 2018 EM i parløb.
Ved VM i 2018 blev Amalie Dideriksen nummer fire i parløb med Trine Schmidt som makker.
/ritzau/FacebookTwitterKopier linkEmner:Amalie Dideriksen (cykelrytter)|Julie Leth (cykelrytter)|Cykelsport|Australien|Holland




https://www.dr.dk/nyheder/indland/raastoffer-skulle-sikre-selvstaendighed-nu-rasler-groenland-ned-af-mine-ranglisten

IndlandRåstoffer skulle sikre selvstændighed: Nu rasler Grønland ned af mine-ranglistenI 2013 lå Grønland på 7.
pladsen i uafhængig måling.
Nu er landet nede på plads 63.
Det har vist sig svært at få en råstifindustri i gang i Grønland.
Her fra etableringen af den hedengangne Nalunaq-guldmine i Sydgrønland.
Af Andreas Lindqvist02.
mar.
2019 kl.
19.
27Bemærk: artiklen er mere end 30 dage gammelLæs opI morgen åbner den årlige minemesse PDAC i Toronto, hvor Grønland - blandt andet med hjælp fra kronprins Frederik - vil faldbyde sin undergrund til interesserede råstofselskaber fra hele verden.
Men det bliver en rejse med et kedeligt skudsmål.
For imens landets politikere i årevis har peget på særligt råstoffer og olie som billetten til øget økonomisk selvbårenhed og i længden selvstændighed, er mineselskaberne ikke imponerede.
I den årlige spørgeundersøgelse fra den uafhængige canadiske tænketank Fraser Institute, som måler hvor attraktive industrien mener verdens minenationer er for investering, er Grønland nu kun 20 pladser fra bunden.
Dermed er Grønland faldet fra nær toppen i 2013, da det blev bedømt som verdens 7.
mest attraktive land at investere i, til en 63.
plads i år.
- Betingelserne for at få en tilladelse er inkonsekvente, og de administrative processer er langsommelige og besværlige, lyder et af skudsmålene.
Få projekter i gangImens Grønland i mange år har arbejdet for at få en råstofsektor på benene og med Selvstyreloven fik den fulde ret over egen undergrund, har resultaterne været små.
Kun et selskab - skotske Cairn - har forsøgt sig med dybvands-prøveboringer efter olie, men trak sig igen, da boringerne var tørre.
Stort set alle andre olie-efterforskningsselskaber har også leveret deres licenser tilbage.
Olieselskabet Cairn var blandt andet mål for Greenpeace-aktioner, da det borede ud for Nordgrønland.
Når det gælder minedrift på land, er der to små projekter i gang - en primært norskejet rubinmine og en grusgrav, hvorfra der udvindes anorthosit, som bruges til blandt andet glasfiber.
De såkaldte storskala-projekter, som er milliarddyre og skal skaffe den grønlandske landskasse de helt store penge, lader til gengæld vente på sig.
Et jernmineprojekt nær Nuuk fik faktisk licens, men selskabet bag gik ind kort efter, og det kinesiske selskab, som siden overtog licensen, brugte den ikke.
Et kæmpestort zink-projekt i det nordligste Grønland har også fået sin tilladelse, men leder stadig efter investorer.
Og et meget omtalt uran- og sjældne jordarter-projekt i Sydgrønland er fortsat i gang med at blive godkendt.
'Det ser ikke særlig godt ud'I den grønlandske debat har der løbende været fokus på klager fra selskaberne over landets relativt lille råstofforvaltnings sagsbehandling.
Det er netop på det område, hvor Grønland scorer særligt lavt i Fraser-spørgeundersøgelsen.
- Det ser ikke særlig godt ud.
Det må man indrømme, når Grønland på stort set samtlige parametre, der bliver målt på, er faldet mærkbart i status, siger tidligere landstyreformand Kuupik V.
Kleist til den grønlandske public service station KNR.
Grønlands tidligere landsstyreformand Kuupik Kleist Han er i dag konsulent for et sjældne jordarter-projekt i Sydgrønland, som også venter på tilladelse, og dertil formand for brancheorganisationen Grønlands Erhvervs udvalg for råstoffer og entreprenører.
- De (mineselskaberne, red.
) siger allesammen samstemmigt, at den administrative praksis er meget langsommelig og besværlig, og at det tager unødig lang tid at få kommunikeret med Selvstyret og myndighederne, siger han.
Har svært ved at tage undersøgelse alvorligtDepartementschefen i Selvstyrets råstofdepartement Jørgen T.
Hammeken-Holm, som sidste år var glad for, at Grønland var steget 21 pladser på ranglisten, slår i år helt hånden af Fraser-undersøgelsen.
- Om man går 20 pladser frem eller tilbage overrasker mig ikke.
Jeg har lidt svært ved at tage undersøgelsen alvorligt, da den baserer sig på subjektive kriterier og dermed ikke har en faglig tilgang, siger Jørgen T.
Hammeken-Holm til netavisen Sermitsiaq.
AG.
- Problemet er jo, hvor mange der er blevet spurgt.
Mit indtryk er, at der kun indgår cirka to håndfulde, der har bedømt Grønland som investeringsland, siger han.
Mere end 25.
000 deltagere fra 125 lande deltager i PDAC i Toronto i Canada, som åbner dørene i morgen.
Fra Grønland kommer en 70 mand stor delegation.
Kronprinsen skal åbne den grønlandske messestand.
FacebookTwitterKopier linkEmner:Grønland|Toronto|Mineindustri|Canada|Erhverv




https://www.dr.dk/sporten/fodbold/superliga/esbjergs-1-0-sejr-over-horsens-giver-vestjysk-tredjeplads

SuperligaEsbjergs 1-0-sejr over Horsens giver vestjysk tredjepladsCarlo Holse blev matchvinder for Esbjerg, som slog Horsens med 1-0 og rykkede på tredjepladsen i Superligaen.
02.
mar.
2019 kl.
18.
31 | opdateret 02.
mar.
2019 kl.
19.
02Bemærk: artiklen er mere end 30 dage gammelLæs opEsbjerg tog lørdag et stort skridt mod top-6 i Superligaen, da oprykkerne på hjemmebane besejrede AC Horsens med 1-0.
Det var lejesvenden fra FC København, Carlo Holse, som blev den store helt for hjemmeholdet, da han sørgede for kampens eneste scoring, der sender Esbjerg op på tredjepladsen i ligaen.
Læs også:Brøndby sparker sig i pokalsemifinalen i HjørringDer resterer to runder af grundspillet, og Esbjerg, som har fire point ned til nummer syv i tabellen, skal i de sidste kampe møde Sønderjyske og Vejle.
Horsens ligger nummer ni i Superligaen og har fortsat blot et enkelt point op til top-6, der efter grundspillet fortsætter til mesterskabsspillet.
Temperamentet kom i kogDet var gæsterne fra Horsens, som åbnede kampen bedst og kom til et par chancer mod et Esbjerg-hold, som smed unødvendigt mange bolde væk.
Horsens kom dog ikke meget tættere på end et frisparksforsøg fra Oliver Drost, mens Joni Kauko kom til Esbjergs bedste forsøg før pausen med et ufarligt hovedstød.
Der blev gået godt til den fra begge side, men den chancefattige og ikke specielt velspillede første halvleg sluttede uden scoringer.
Læs også:Drømmemål sikrer AaB point mod HobroSpillet var efter pausen fortsat nervøst og usammenhængende.
Det var igennem opgøret tydeligt at se, at der stod meget på spil for begge hold i kampen om top-6, og temperamenterne kom ofte i kog, hvilket resulterede i syv gule kort undervejs i kampen.
Efter godt en times spil kom kampens afgørende scoring, da 19-årige Carlo Holse ud af ingenting slap fri i et kontraangreb og med et fladt spark sendte bolden i nettet og Esbjerg på tredjepladsen.
/ritzau/FacebookTwitterKopier linkEmner:Esbjerg|Joni Kauko (fodboldspiller)|Horsens|FC København|Fodbold




https://www.dr.dk/nyheder/indland/soeren-gade-faar-fjerdepladsen-paa-venstres-valgliste

IndlandSøren Gade får fjerdepladsen på Venstres valglisteEt par mindre kendte partikolleger står over Gade på listen til Parlamentsvalget.
Søren Gade til EU-landsmøde.
Af Sally Frydenlund Larsen02.
mar.
2019 kl.
16.
45Bemærk: artiklen er mere end 30 dage gammelLæs opEn fjerdeplads.
Det er den placering Søren Gade må tage til takke med på opstillingslisten ved valget til Europa-Parlamentet den 26.
maj.
Det har venstremedlemmerne netop bestemt ved partiets EU-landsmøde i København i dag.
I stedet blev den mere ukendte Venstrekvinde Linea Søgaard-Lidell fra København valgt på andenpladsen efter partiets spidskandidat Morten Løkkegaard.
Søren Gade tager dog resultatet med oprejst pande.
Venstres fem topkandidater til EU-parlamentet:Nummer 1: Morten Løkkegaard.
Nummer 2: Linea Søgaard-Lidell.
Nummer 3: Asger Christensen.
Nummer 4: Søren Gade.
Nummer 5: Bergur Løkke Rasmussen.
- Hvis ikke man kan tåle at tabe et valg, skal man ikke stille op til noget som helst, siger han til DR Nyheder.
Stemmesluger-favoritSøren Gade var ellers en af favoritterne til at høste stemmer til partiet ved valget.
Det vurderede Christine Cordsen, DR’s politiske korrespondent i januar sidste år, hvor den tidligere forsvarsminister annoncerede sit kandidatur til Europa-Parlamentet.
- Venstre får en stemmesluger til Europa-Parlamentsvalget.
I den situation, partiet står i, kan de godt bruge det, vurderede Christine Cordsen dengang.
Søren Gade har valgt kun at stille op til Europa-Parlamentsvalget og stiller altså ikke op til det kommende folketingsvalg.
Ventres nummer et, to og tre fra venstre: Morten Løkkegaard, Linea Søgaard-Lidell og Asger Christensen til EU-landsmøde.
- Uanset hvad, får jeg et nyt liv den 26.
maj, for jeg stiller jo ikke op til Folketingsvalget, og så er der to muligheder.
Enten kommer jeg i Parlamentet, eller også kommer jeg ikke i Parlamentet, siger Søren Gade, som tilføjer at "der skal noget luftforandring til.
"Anden EU-linjeSøren Gade har indtaget en mere EU-skeptisk position end partiets spidskandidat, Morten Løkkegaard.
Men selv om han ikke har sit partis ubetingede støtte, er den nordjydske kandidat fortrøstningsfuld.
- Nu er det jo ikke de mennesker, der sidder derinde, der skal stemme mig i Europa-Parlamentet, siger han med henvisning til salen fuld af Venstre-medlemmer.
- Hvis jeg skal afsted, så er det jo mennesker uden for Venstre, der skal synes, det er en god idé, at det er mig, der bliver valgt, slår kandidaten fast.
Med sin fjerdeplads placerer Søren Gade sig lige over statsminister Lars Løkke Rasmussens søn, Bergur Løkke Rasmussen.
Partiet har i alt 11 kandidater til Europa-Parlamentet.
FacebookTwitterKopier linkEmner:Christine Cordsen (journalist)|Europa-Parlamentet|Lars Løkke Rasmussen (politiker)|Valg og folkeafstemninger|København




https://www.dr.dk/sporten/cykling/tjekke-overtager-tronen-fra-valgren-i-belgien

CyklingTjekke overtager tronen fra Valgren i BelgienTjekkiske Zdenek Štybar hentede karrierens største sejr, da han vandt klassikeren Omloop Het Niuewsblad.
Uden hænder på styret smuttede Zdenek Štybar først over stregen.
02.
mar.
2019 kl.
16.
56 | opdateret 02.
mar.
2019 kl.
17.
10Bemærk: artiklen er mere end 30 dage gammelLæs opTjekken Zdenek Štybar (Quickstep) blev lørdag vinder af klassikeren Omloop Het Niuewsblad, der åbner den belgiske cykelsæson.
Efter 200 kilometer fra Gent til Ninove krydsede han målstregen som vinder foran en gruppe på fire ryttere, hvor belgieren Greg Van Avermaet (CCC) var hurtigst og snuppede andenpladsen.
Danske Michael Valgren (Astana) stillede op som forsvarende mester, men han fik aldrig sat sit aftryk på løbet.
Læs også:Dansk rytter er klar til at forsvare karrierens største sejr: ’Jeg beundrer løbet meget’Da løbet gik ind i sin afgørende fase, fik ingen af de ni danske deltagere gjort sig gældende.
Rutemæssigt er Omloop Het Niewsblad en miniudgave af Flandern Rundt med passage af mange af de 'hellingen' - korte stejle stigninger - og pavéer, som definerer så mange af de belgiske forårsløb.
Gruppe uden danskere kørteMed godt 30 kilometer tilbage begyndte mange af favoritterne at samle sig oppe foran, og en gruppe på 17 ryttere fik slået et godt hul.
Ingen danskere var iblandt.
Ti kilometer senere var 17 blevet til 6 ryttere med næsten lutter klassikerspecialister imellem.
Stærkest så Greg Van Avermaet ud.
På hjemmebane skruede han gang på gang op for tempoet og satte konkurrenterne på prøve, og flere faldt af.
Da han med 13 kilometer tilbage angreb på Bosberg, kunne kun Zdeněk Štybar følge med i første omgang.
Læs også:Jakob Fuglsang vinder stor sejr i SpanienMen Tim Wellens (Lotto Soudal) Aleksej Lutsenko (Astana) og Dylan Teuns (Bahrain-Merida) kørte sig tilbage på hjul.
Kvintetten holdt en god afstand til den forfølgende gruppe, og det stod klart, at vinderen skulle findes blandt de fem forreste.
Med godt et par kilometer tilbage stak Štybar af, og selv om Avermaet jagtede ham, var der intet at stille op.
Štybar var væk og skabte et stort hul, som de jagtende ikke var i stand til at lukke.
/ritzau/FacebookTwitterKopier linkEmner:Astana Pro Team|Greg Van Avermaet (cykelrytter)|Michael Valgren (cykelrytter)|Belgien|Cykelsport




https://www.dr.dk/sporten/tennis/federer-runder-fantastisk-milepael-vinder-titel-nummer-100

TennisFederer runder fantastisk milepæl: Vinder titel nummer 100Roger Federer tager sin titel nummer 100 med finalesejren over Stefanos Tsitsipas i Dubai Championship.
37 år.
Og stadig en af verdens bedste tennisspillere.
02.
mar.
2019 kl.
17.
30 | opdateret 02.
mar.
2019 kl.
17.
48Bemærk: artiklen er mere end 30 dage gammelLæs opTennisikonet Roger Federer rundede lørdag endnu en milepæl i karrieren.
Således triumferede han i Dubai Championships og snuppede dermed sin titel nummer 100 i single.
Det har kun amerikaneren Jimmy Connors gjort før ham.
Her er Jimmy Connors fotograferet i 2006, mens han sidder og ser Kristian Pless spille mod Andy Roddick ved US Open.
I finalen sejrede Federer mod den græske komet Stefanos Tsitsipas med cifrene 6-4, 6-4.
Det blev en kamp med meget få servegennembrud og i det hele taget få åbninger til at bryde.
Læs også:Federer tæt på historisk bedrift: Er én sejr fra titel nummer 100Federer udnyttede dog, at Tsitsipas lige skulle serve sig varm i begyndelsen.
Således brød schweizeren i kampens første parti efter at have vundet fire bolde på stribe.
Servede sejren rent hjemFederer fik først problemer, da han ved stillingen 5-4 skulle serve sættet hjem.
Han servede sig ellers på 40-0, men misbrugte alle tre sætbolde, og Tsitsipas spillede sig i stedet frem til to breakbolde.
Roger FedererFødt: 8.
august 1981 i SchweizHøjde: 185 centimeterVægt: 85 kiloVerdensranglisteplacering: 7Singletitler: 100Dem formåede han dog ikke at udnytte, og så vandt Federer på sin fjerde sætbold.
I andet sæt var begge spillere kliniske i egen serv og gav intet væk indtil stillingen 4-4.
Her spillede Federer sig frem til sættets første breakbold og udnyttede den prompte.
Herefter servede han sejren hjem med et rent parti.
Den 37-årige Federer rangerer som nummer syv i verden, men har udsigt til avancement efter triumfen i Dubai.
/ritzau/FacebookTwitterKopier linkEmner:Jimmy Connors (tennisspiller)|Roger Federer (tennisspiller)|Dubai|Tennis




https://www.dr.dk/sporten/haandbold/championsleague/video-vild-afslutning-sender-odense-haandbold-i-cl-kvartfinale

ChampionsleagueVIDEO Vild afslutning sender Odense Håndbold i CL-kvartfinale efter danskerbragSkadesramte Odense Håndbold er klar til kvartfinalen i kvindernes Champions League med en sejr over København.
02.
mar.
2019 kl.
16.
11 | opdateret 02.
mar.
2019 kl.
16.
50Bemærk: artiklen er mere end 30 dage gammelLæs opOdense Håndbold er klar til kvartfinalerne i kvindernes Champions League.
Det skete med en sejr på 25-23 over København Håndbold lørdag eftermiddag i Odense i næstsidste runde af gruppespillet.
Kampens afgørelse faldt i de sidste 38 sekunder.
Ved pausen var Odense foran med 13-11 efter en nervøs affære med masser af fejl og forcerede afslutninger.
Læs også:Odense Håndbold svært amputeret før dansk Champions League-bragMen kampens betydning var heller ikke til at tage fejl af, og med nederlaget er København Håndbold uden mulighed for videre avancement.
Odense mødte endda til kamp uden fire landsholdsspillere.
Højre back Mette Tranborg, playmaker Nadia Offendal, venstre back Stine Jørgensen og målmand Althea Reinhardt sad alle ude af forskellige årsager.
I duel med Odenses eneste kampklare keeper, Tess Wester, startede København-målmand Emily Stang Sando bedst, og nordmanden, som tidligere har spillet for Odense, var en væsentlig årsag til, at København kunne skyde sig på 6-3 efter ni minutter.
Læs også:Første liganederlag i sæsonen: Odense uden Tranborg rammer dårlig dagOdense-cheftræner Jan Pytlick kaldte herefter til timeout for at tale stressen ud af sit forjagede angreb.
Et par københavnske stolpeskud og fem minutter senere var Odense foran 7-6.
Og det på trods af, at Susanne Madsen og Ingvild Bakkerud på backerne brændte en del.
Til gengæld var Københavns direkte og flydende angrebsspil gået i stå, og Susanne Madsen hævede niveauet og bankede Odense lidt overraskende på 11-9 efter 21 minutter.
Læs også:Landsholdsprofil slemt skadet - frygtes ude i ti månederVed pausen havde de to hold tilsammen brændt 25 skud og lavet ni tekniske fejl.
Også anden halvleg startede meget nervøst.
Meget sigende kom København på 13-13 efter først at have lavet en teknisk fejl i overtal og derefter scoret i tomt mål fra egen halvdel, efter Kelly Dulfer snuppede bolden fra en Odense-spiller.
Gæsterne nåede også at komme foran, før det hårdt kæmpende Odense-hold åd sig tilbage i teten, og København-spillerne fortsat lavede for mange fejl.
Læs også:Odense lægger pres på København med Champions Legue-sejrMåske lå det i baghovedet, at København ikke havde vundet over Odense i de tre forsøg i denne sæson.
Men tre på stribe fra Mai Kragballe sendte gæsterne på 18-16, og Odense havde kun scoret tre mål på 13 minutter i anden halvleg.
Oveni kunne trætheden også snart forventes i spil.
Men fem minutter tid hang Odense på via 22-22.
Gæsternes Debbie Bont fik en udvisning tre minutter før tid, og Trine Østergaard udlignede på straffekast til 23-23.
Læs også:København Håndbold tager storsejr i Champions League38 sekunder før tid havde Odense bolden efter en afviklet timeout.
Først et mål af Bakkerud og siden af Kathrine Heindahl bragte stor jubel i Odense.
Da de to klubber mødtes i deres første opgør i Champions League-gruppen, endte det uafgjort 24-24.
I den sidste runde i gruppespillet skal begge de danske klubber på svære opgaver.
København tager imod Metz, mens Odense skal møde Rostov på udebane.
/ritzau/FacebookTwitterKopier linkEmner:Althea Reinhardt (håndboldspiller)|Kathrine Heindahl (håndboldspiller)|København|Odense Håndbold|Håndbold




https://www.dr.dk/musik/alle-elskede-emma-pi-her-er-stjernen-fra-mgp-i-dag

MusikAlle elskede Emma Pi: Her er stjernen fra MGP i dagEmma Pi kørte de danske landeveje tynde i en ung alder.
I dag skriver hun stadig sange.
© DrAf Christian Mejdahl Buhl og Foto: Martin Fält02.
mar.
2019 kl.
17.
05Læs op- Vinderen af MGP 2014 er … Emma Pi med sangen 'Du ser den anden vej'!
Og så stak det ellers af for den 12-årige sangerinde Emma Pi, der netop havde vundet børnenes Melodi Grand Prix foran lige knap en million seere.
- Det gik helt vildt hurtigt, og jeg forstod ingenting.
Jeg følte bare, Joachim Ingversen nærmest løfte mig op på scenen.
Sådan mindes Emma Pi oplevelsen.
Måske forstår man hende godt.
For tiden efter MGP-sejren var vild.
Hun blev hyldet på sociale medier, var med i tv-programmer som 'Aftenshowet' og 'Ultra Galla' og turnerede rundt i det danske land.
I dag er popstjernelivet skiftet ud med 10.
klasse, lektier og bøger til op over ørerne.
Men Emma Pi, som nu er fyldt 17 år, laver stadig musik.
Og tiden efter MGP var med til at pege hende i retning af, hvilken hylde hun vil falde på plads på.
Se hendes MGP-optræden her:Ungdommen på landevejenEfter hun løftede MGP-trofæet foran de mange tv-seere, startede en vild periode for den unge pige med de runde briller.
Naturligt nok var en god del af de mange seere børn og unge, så uanset hvor hun gik, blev hun genkendt af sine unge fans.
Hun brugte meget tid på at optræde med sit MGP-hit, og for den unge sangerinde kunne det godt være en lidt ensom oplevelse at rejse rundt i de danske byer med MGP-showet.
- Der var ikke så meget fællesskab omkring de der koncerter, som jeg måske havde håbet på.
Og jeg var vinderen, så jeg følte måske, at jeg skulle præstere endnu mere end de andre, der var med ude, fortæller Emma Pi.
Selvom hun godt ved, det er lidt kedeligt, har Emma Pi i dag ingen erindring om selve øjeblikket, hvor hun vinder MGP.
- Det gik helt vildt hurtigt, og jeg forstod ingenting, siger hun.
Tiden efter MGP-sejren var altså nogle gange lidt svær for den dengang 12-årige vinder.
Livet efter MGPPå tre minutter blev de landskendte blandt alle danske børn og unge, da de deltog i børnenes Melodi Grand Prix.
Men hvad har deres deltagelse betydet for deres liv – og hvad bruger de deres tid på i dag?
Her kan du møde tidligere MGP-stjerner, der deler ud af hver deres unikke historie.
Læs, hvordan Morten Fillipsen har brugt mange år på at bryde ud af sin egen skygge og arbejde med musik i dag.
Og se, hvordan det gik Pelle B, der vandt MGP og arbejder sammen med Jokeren i dag.
Hun husker blandt andet, hvordan hun kunne glemme, hvor hun var i sangen, fordi hun var så træt af at køre rundt og spille den igen og igen.
- Det var det ene sted efter det andet.
Så stod man dér på Vorbasse Marked.
Og nogle gange var de andre fra MGP med, og nogle gange var man bare alene med sit backing-track, siger hun og fortsætter:- Jeg synes, det var hårdt at spille så meget.
Det var sjovt til at starte med.
Men så bliver det meget de samme sange, og der var ingen musikere med.
Jeg fadede ud, hver gang jeg sang og vidste ikke, om jeg var i første eller andet vers, siger Emma Pi.
Hun mindes også, at det i samme periode var svært bare at gå ud at handle, fordi alle vidste, hvem hun var.
Læs også:For 17 år siden var han hele Danmarks MGP-charmetrold: Her er Morten Fillipsen i dag- Jeg blev stoppet i Netto af folk, der ville have billeder.
Og det var heller ikke sjovt at gå i H&M for at købe undertøj, når der kom folk hen og snakkede til mig, siger hun, men lægger også vægt på, at det ikke kun er de lidt hårde minder, hun har fra tiden med MGP.
- Det var kun i en periode, det var sådan, og det var jo min store drøm at vinde MGP.
Det var virkelig sjovt at være med i hele processen med at øve showet og producere sangen, så det var jo en rigtig dejlig oplevelse.
Selvom det var hårdt for Emma Pi at rejse land og rige rundt, ville hun ikke gøre det anderledes.
- Jeg lærte rigtig meget af det, fortæller hun.
Lærte af sin tid i MGPMen den tumultariske start på karrieren som musiker skulle heldigvis ikke tage spilleglæden fra Emma Pi.
I 2016 udgav hun albummet 'Slentrer gennem regn', der var en lille samling af gamle, danske sange som for eksempel 'Jeg sætter min hat' og 'To lys på et bord'.
Emma Pi - Jeg sætter min hat som jeg vilJeg er blevet bedre til at kommunikere med andre mennesker og blevet bedre til at være ekstrovert.
Emma Pi- Jeg var i et band med tre drenge, og vi turnerede rundt med musikken og spillede på plejehjem og biblioteker.
Og det var megafedt at lave noget sammen med andre unge.
Og det var rigtig musik.
Man kunne ikke bare trykke på en knap og sætte et backing-track på, siger hun.
Så selvom MGP var forbundet med stor glæde, da sejren kom i hus, og en lidt mindre glæde, da det hårde arbejde begyndte med koncerterne bagefter, så ville den 17-årige sangerinde ikke være oplevelserne og erfaringerne foruden.
- Nogle gange tænker jeg, at jeg altid vil være hende fra MGP, når jeg en dag skal ud og lave mere musik.
Men jeg synes, det har været en gave, og jeg har lært en masse om mig selv og om branchen, siger Emma Pi og tilføjer:- Jeg er blevet bedre til at kommunikere med andre mennesker og bedre til at være ekstrovert.
Og jeg er blevet bekræftet i, at jeg gerne vil lave musik.
Jeg skal måske bare ikke ud og være en autografmaskine igen, siger hun.
I dag er Emma Pi en kreativ sjæl, der både skriver sange, digte og maler.
Hun har blandt andet selv lavet den orange Leon Bridges-plakat, der hænger på hendes væg.
En fremtid som kunstnerI dag går Emma Pi i 10.
klasse på Vidar Skolen i Gentofte, hvor hun også bor med sin mor, far og tre søstre.
Og selvom drømmen stadig er at lave musik, så tager Emma Pi i dag tingene i sit helt eget tempo.
- Jeg har stadig lyst til at optræde og er god til det.
Jeg skriver også stadig sange.
Men de er ikke til nogen endnu.
Lige nu er de for mig selv og min familie.
Emma Pi synger og skriver stadig sange.
Men indtil videre er sangene kun for hendes egne ører.
Så trofaste Emma Pi-fans må væbne sig med tålmodighed, hvis de venter på ny musik fra sangerinden.
På den unge sangerindes værelse hænger alverdens kunst, som er med til at inspirere hende hver dag.
For Emma Pis drøm er ikke kun at bruge sin stemme og talent til at synge med.
Læs også:Pelle B rappede sig til tops i MGP for ti år siden: Det laver han nuJeg vil også gerne lave teater.
Og skrive bøger og male.
Jeg har lyst til alt inden for kunst lige nu.
Emma Pi- Jeg vil også gerne lave teater.
Og skrive bøger og male.
Jeg har lyst til alt inden for kunst lige nu, siger hun.
Derfor passer det da også Emma Pi aldeles godt, at Vidar Skolen er en Rudolf Steiner-skole.
- Der har vi orkester to timer om torsdagen, hvor jeg spiller cello.
Og vi fletter kurve og laver ler og alle mulige ting, fortæller hun.
Hun bruger det meste af sin tid på at være flittig i skolen og finde sig selv som ung kvinde i stedet for at give den gas som popprinsesse.
- Jeg har det rigtig godt, og jeg er glad for at gå i skole.
Jeg er egentlig meget tilfreds.
Men jeg ved jo ikke, hvor det skal ende henne, så det bliver spændende at finde ud af, siger hun med et smil.
Lørdag den 2.
marts er der meget mere MGP, når du kan se MGP 2019 på DR1 og DR TV klokken 20 med optakt fra klokken 19.
I sin fritid læser Emma Pi også mange bøger.
Og som man måske kan fornemme, så er særligt 'Harry Potter'-universet den helt store passion.
FacebookTwitterKopier linkEmner:Melodi Grand Prix|DR1|Pop og rock|Gentofte|Vorbasse




https://www.dr.dk/sporten/haandbold/championsleague/lykkelig-odense-spiller-efter-kvartfinaleplads-det-er-saa-fedt

ChampionsleagueLykkelig Odense-spiller efter kvartfinaleplads: ’Det er så fedt!
’Kamilla Larsen fra Odense Håndbold har svært ved at forstå, at klubben er klar til kvartfinalen i Champions League.
Kamilla Larsen havde svært ved at forstå, at kvartfinalepladsen var sikret.
Af Malte Nørgaard02.
mar.
2019 kl.
16.
21 | opdateret 02.
mar.
2019 kl.
22.
17Bemærk: artiklen er mere end 30 dage gammelLæs opOdense Håndbold spillede sig lørdag videre til kvartfinalerne i håndboldens Champions League, da de slog København Håndbold med 25-23.
Jeg vil gerne dedikere sejren til Stine Jørgensen og Mette Tranborg, der ikke kan spille, fordi de er ude med skader.
Kamilla Larsen, Odense HåndboldDermed kan fynboerne ikke længere hentes på den fjerdeplads, som giver videre avancement i turneringen.
Og det er tæt på at være uvirkeligt, forklarer Odense-spilleren Kamilla Larsen.
- Det er sgu stort!
Jeg vil gerne dedikere sejren til Stine Jørgensen og Mette Tranborg, der ikke kan spille, fordi de er ude med skader.
Sejren er også til alle dem, der kommer for at støtte os, siger hun og fortsætter.
Læs også:VIDEO Vild afslutning sender Odense Håndbold i CL-kvartfinale efter danskerbrag- Jeg er så stolt af klubben, og jeg er stolt af os spillere.
Hvor er det bare fedt!
Ungarsk storklub venterI kvartfinalen skal Odense Håndbold nu møde det ungarske storhold Györ, der er spækket med stjernespillere.
Det kan godt være, at vi skal møde Györ, og det bliver en svær kamp.
Rend mig!
Kamilla Larsen, Odense HåndboldMen det generer ikke Kamilla Larsen, der mener, at fynboerne kan ride videre på den bølge af lykke, holdet har fået efter sejren over København Håndbold.
- Det kan godt være, at vi skal møde Györ, og det bliver en svær kamp.
Rend mig!
Det er bare så fedt, at vi viser, at når der er nogen, som bliver skadet i den her klub, så er der andre, der rejser sig op og tager ansvar.
Vi står virkelig sammen.
Det vil vi gøre hele vejen.
Og så er der ingen, der skal afskrive os.
For vi flyver virkelig, når vi står sammen.
Læs også:Odense Håndbold svært amputeret før dansk Champions League-brag- Det er helt vildt, at vi skal møde Györ.
Det er måske verdens bedste hold, og det bliver fedt, når vi skal måle os med dem.
Og det er altså Champions League, så alt kan ske, lyder den optimistiske melding efter sejren.
Med videre fra Odenses gruppe kommer også Buducnost, Rostov Don og franske Metz.
FacebookTwitterKopier linkEmner:Mette Tranborg (håndboldspiller)|Odense Håndbold|Odense|København Håndbold|Håndbold




https://www.dr.dk/sporten/atletik/realitystjerne-og-vidunderdreng-norge-gaar-i-staa-naar-18-aarige-jakob-loeber

AtletikRealitystjerne og vidunderdreng: Norge går i stå, når 18-årige Jakob løber18-årige Jakob Ingebrigtsen, der er den yngste af tre løbebrødre, har fået interessen for atletik til at eksplodere i Norge.
Fra venstre: Henrik, Jakob og Filip Ingebrigtsen efter finalen på 1500 meteren, som Jakob vandt ved EM i Berlin.
Af Johan Haarløv02.
mar.
2019 kl.
16.
30 | opdateret 02.
mar.
2019 kl.
17.
24Bemærk: artiklen er mere end 30 dage gammelLæs opDenne lørdag er en kæmpe dag for Norge.
Ikke kun for de langrendsfanatikere, som skal se de sidste discipliner fra verdensmesterskaberne i Østrig i den norske nationalsport.
Heller ikke kun for dem med hang til pailletter og popmusik, der i spænding imødeser det norske melodi grandprix.
For lige så mange nordmænd vil specielt én begivenhed, der finder sted i en lille hal i Glasgow, være mindst lige så interessant.
Jakob er den mest populære.
Han præsterer i så ung en alder, og det fascinerer folk.
Vibeke Undhjem, journalist for NRKFinalen på 3000 meteren ved indendørs-EM i atletik vil få Norge til at gå i stå.
Når de to Ingebrigtsen-brødre Jakob og Henrik skal forsøge at vinde guld til Norge, så har NRK, den norske pendant til Danmarks Radio, skubbet sin sending af det nationale melodi grandprix for at vise finalen.
- Det siger altså noget om interessen for norsk atletik, at den største tv-station satser så hårdt på det, siger pressechef i det norske atletikforbund, Morten Jensen, og bliver suppleret af sportschefen i forbundet, Erlend Slokvik:- Interessen er skabt af en blanding af gode resultater, og så de personligheder som i dag er vores profiler.
Team IngebrigtsenIngen i norsk atletik tiltrækker mere opmærksomhed en Ingebrigtsen-familien.
Specielt det yngste mandlige medlem af løbeklanen, Jakob på bare 18 år, har fået Norge til at få øjnene op for atletik.
Sidste sommer, da Jakob Ingebrigtsen som den yngste nogensinde vandt guld ved udendørs EM i Berlin på både 1500 og 5000 meteren, så hele 1,4 millioner mennesker med.
Det er bare 200.
000 fra den norske seerrekord, som blev sat i 2017, da de norske håndboldherrer tabte VM-finalen.
Jakob og Henrik Ingebrigtsen fejrer guld- og sølvmedalje på 5000 meteren ved EM i Berlin 2018.
 Jakob ligger foran sin ti år ældre bror i finalen på 5000 meteren ved EM.
 De to brødre får deres medaljer efter finalen på 5000 meteren.
1 / 3Jakob og Henrik Ingebrigtsen fejrer guld- og sølvmedalje på 5000 meteren ved EM i Berlin 2018.
1 / 3Jakob ligger foran sin ti år ældre bror i finalen på 5000 meteren ved EM.
2 / 3De to brødre får deres medaljer efter finalen på 5000 meteren.
3 / 3Vores show har gjort det muligt for mig at vise en anden side af mig selv, og dermed også for det norske folk at kende mig på.
Henrik IngebrigtsenInteressen for Jakob og brødrene Henrik og Filip er ikke kun kommet af de gode resultater, som familien har leveret siden 2012, hvor Henrik blev nummer fem på 1500 meteren ved OL i London.
I nu tre sæsoner har brødrene nemlig været med i en reality-serie med navnet Team Ingebrigtsen på NRK med dem selv som omdrejningspunkt.
De tre brødre er blevet trænet hele livet af deres far, Gjert.
Han forklarer, at reality-serien meget bevidst har skullet øge det norske folks interesse for familien Ingebrigtsen og den vej igennem også for atletik:- Hvis mine drenge skal kunne leve af atletikken, så skal fundamentet være bedre, og de skal have dermed et indtægtsgrundlag, og det kommer af, at der er større interesse for atletik, siger Gjert.
Lørdag aften har Henrik Ingebrigtsen mulighed for at slå sin lillebror, når de løber finale.
Du kan sammen med det meste af Norge se, hvem der vinder.
Finalen på 3000 meteren løbes kl.
20.
47 og sendes på DR 3, der sender fra indendørs-EM hele weekenden.
Idrætsudøvere skal skabe mere showFor 28-årige Henrik, der er den ældste af de tre løbebrødre, har det hele tiden stået klart, at det ikke har været nok at levere gode resultater på banen, hvis interessen for atletik skulle vokse:- Der er mange mennesker, som ikke går særligt meget op i atletik, men hvis der er en enkelt eller to udøvere, som de synes, er spændende at følge, så ser de med.
Og det betyder, at vi som idrætsudøvere skal skabe mere show og give noget mere af os selv.
- Tidligere kendte folk mig kun fra de tre et halvt minut, jeg løb rundt på banen, og så måske det ene minut, hvor jeg blev interviewet efter løbet helt høj på adrenalin.
Men det er jo bare en del af mig, som de ser dér.
Så vores show har gjort det muligt for mig at vise en anden side af mig selv, og dermed også for det norske folk at kende mig på.
Hyggelig, rar og elsketGjert Ingebrigtsen træner sine sønner intenst.
De løber mellem 100 og 140 kilometer om ugen, og Gjert tager små blodprøver undervejs i træningspassene for at måle sønnernes mælkesyreniveau.
Den professionelle tilværelse med nøje planlagte træningspas har været dagligdag for den yngste, Jakob, siden han var ni år gammel.
I dag er han norsk atletiks vidunderdreng med endnu større potentiale end sine ældre brødre.
- Jakob er den mest populære.
Han præsterer i så ung en alder, og det fascinerer folk.
Han er en hyggelig fyr, der fremstår rigtig rar, og når han så i tillæg er god til sin sport, så elsker nordmændene én, siger Vibeke Undhjem, der er journalist for NRK.
Henrik Ingebrigtsen er ikke blevet for gammel til at kaste rundt med sin lillebror.
Også den internationale presse vil have en bid af den unge Ingebrigtsen.
Forud for EM i Glasgow har han lavet interviews med den franske sportsavis l’Equipe, den store britiske avis The Times og han var udvalgt til at deltage i åbningspressemødet forud for EM på Glasgows rådhus.
Og bagefter havde han et interview med BBC, inden NRK’s udsendte journalister også lige ville have fat i ham.
Henrik Ingebrigtsen understreger, at han ikke er misundelig på sin ti år yngre lillebror.
Interessen er ham velundt.
Men der er et ’men’:- Jeg ville ønske, at jeg kunne gå tilbage i tiden og gøre alting i samme rækkefølge som Jakob.
Han startede jo meget tidligere end mig med at organisere sin træning.
Han har lært af mine fejl og har på den måde fået en tyvstart.
- Så jeg ville gerne vide, hvor god jeg kunne være blevet, hvis jeg havde haft de samme muligheder som ham.
I mit hoved tænker jeg jo, at jeg kunne have slået ham i dag, hvis jeg havde haft de samme muligheder – men det er jo et selvbedrag, for en stor del af det at blive god, handler om at tro på det, og det har jeg altid gjort.
FacebookTwitterKopier linkEmner:Norge|NRK|Atletik|Melodi Grand Prix|Glasgow




https://www.dr.dk/nyheder/politik/loekke-skifter-kurs-vil-have-faelles-minimum-selskabsskat-i-eu

PolitikLøkke skifter kurs: Vil have fælles minimum for selskabsskat i EUDanmark vil gerne vise god vilje over for blandt andet Frankrig og Tyskland, siger korrespondent.
Statsminister Lars Løkke Rasmussen har ombestemt sig, når det gælder en fælles EU-selskabsskat.
Af Andreas Lindqvist02.
mar.
2019 kl.
15.
47Bemærk: artiklen er mere end 30 dage gammelLæs opDet skal være slut med, at EU's lande underbyder hinanden på selskabsskatten for at tiltrække udenlandske investeringer.
Sådan sagde statsminister Lars Løkke Rasmussen (V) tidligere på dagen i sin tale til Venstres landsmøde i Bella Center.
Her pegede han på, at multinationale selskaber spekulerer i at placere deres overskud i skattelylande, og at blandt andet EU-lande markedsfører sig på lave skattesatser.
- Derfor mener jeg, at EU skal lave en fælles bund under selskabsskatten og en fælles skattebase.
Den fælles bund vil betyde, at vi får stoppet ræset mod bunden, sagde Lars Løkke Rasmussen, som dermed ændrer Venstres hidtidige kurs på området.
Han understregede, at EU hverken skal opkræve skatter eller bestemme landenes skatteniveau, men kun aftale et minimum for selskabsskatten.
- Ligesom med momsen er jeg blevet mere og mere overbevist om, at det er en god ide med en klarere afgrænset spillebane, sagde han.
Danmark skal ikke være fodslæbendeDR's EU-korrespondent Karin Axelsson peger på, at Danmark var del af en lille gruppe lande, som har blokeret, at EU-landene skal opkræve en såkaldt digital skat på tre procent, rettet mod selskaber som Google og Facebook.
Den har flere store EU-lande, deriblandt Frankrig, ellers ønsket sig.
Dagens udmelding fra Løkke kan tolkes som en måde at komme dem i møde, mener korrespondenten.
- Løkke taler ind i en virkelighed, hvor man er blevet meget opmærksom på skatteunddragelse og - huller, og at virksomheder betaler den skat, de skal i Europa.
Det er der adskillige eksempler på, at de ikke gør i dag, siger hun.
- Han ønsker at sende et signal om, at Danmark ikke kun er fodslæbende på skatteområdet, som vi ofte bliver betragtet som, men at vi også gerne vil være med til at gøre noget ved skatteunddragelse på europæisk plan, siger hun.
Lavskatlande som Irland, Luxembourg og Holland nyder godt af, at der er mere eller mindre frit slag om selskabsskatten.
- Men så er der på den anden side lande som Frankrig og Tyskland, som siger, at vi er nødt til at gøre noget efter gule veste, brexit, sager om skatteunddragelse og finanskrisen for at sikre, at alle betaler det til velfærdssamfundet, som de skal, siger hun.
Hvor skal skatten ligge?
Hun understreger dog, at en enighed om en fælles minimum-selskabsskat i EU ikke er nok, selv om den kan vise sig svær nok at opnå, fordi skattespørgsmål kræver enstemmighed blandt landene.
- Det næste store spørgsmål er, hvor den bund skal ligge henne.
For har man en skattegrænse på 12½ procent i Irland, og andre steder på 20-25-30 procent, hvor er den gode grænse så?
Man kan ikke lægge den på irsk niveau, for så er det ligegyldigt.
Men det er også urealistisk at få irerne til at fordoble deres selskabsskat, forklarer Karin Axelsson.
Selv hvis det skulle lykkes at få en total enighed om det spørgsmål, er der endnu en problematik forude.
- En ting er en fælles skattebund, noget andet er en fælles skattebase.
Det er måske endnu vigtigere, for hvad er det, man beskatter?
Det har man også store diskussioner om i Europa, fordi landene har opstillet en jungle af undtagelser, siger korrespondenten.
- Selv hvis man har en skatteprocent på 20, har man eksempelvis set eksempler i Storbritannien på, at man laver undtagelser for medicinalselskaber, så de ender med ikke at betale særligt meget i skat, siger hun.
"Semiføderalistisk og ikke specielt borgerligt"Herhjemme er statsministerens udmelding ikke blevet modtaget nådigt af de konservative regeringsfæller.
Her har den konservative formand Søren Pape Poulsen lagt en Twitter-opdatering fra sin partifælle Mette Abildgaard, på sin egen Twitter-profil.
Også Liberal Alliances formand Anders Samuelsen forholder sig til sagen på Twitter.
Socialdemokraternes medlem af EU-parlamentet og spidskandidat til det kommende valg, Jeppe Kofod, er til gengæld fuld af lovord.
- Det er en gigantisk kovending og en god overraskelse, som er kommet under et voldsomt pres.
Jeg ser det som en stor sejr, at det nogle af os har kæmpet så hårdt for igennem flere år, endda med massiv modstand fra Venstre, er lykkedes, siger han.
- Statsministeren er vendt på en tallerken få måneder før folketings- og Europa Parlamentsvalget.
det er enormt glædeligt, lyder det fra Jeppe Kofod.
FacebookTwitterKopier linkEmner:Skatter og afgifter|Søren Pape Poulsen (politiker)|EU-forhold|Frankrig|Storbritannien




https://www.dr.dk/nyheder/udland/stjaalet-cyanid-fundet-efter-dramatisk-biljagt-i-norge

UdlandStjålet cyanid fundet efter dramatisk biljagt i NorgeEn af de to tyve blev fundet i en mødding, hvor han havde skjult sig.
Sådan så den forsvundne giftbeholder ud.
Af Sally Frydenlund Larsen02.
mar.
2019 kl.
15.
17Bemærk: artiklen er mere end 30 dage gammelLæs opEn beholder med det dødbringende giftstof kaliumcyanid, som blev stjålet i sidste uge i Norge, er nu fundet.
Det meddeler norsk politi i dag i en pressemeddelelse.
Beholderen indeholdende 25 gram kaliumcyanid blev stjålet den 20.
februar, da en fragtbil fra producenten Sigma-Aldrich blev stjålet på vej til Universitetet i Olso.
CyanidCyanid er en kvælende gift.
Selv små mængder cyanid kan føre til alvorlig forgiftning på kort tid.
Cyanid var en del af det stof, der blev brugt til at slå fanger ihjel i gaskamrene i koncentrationslejrene under 2.
verdenskrig.
Biltyveriet fik norsk politi op i højt beredskab, da stoffet er meget farligt.
Der ikke skal mere end 0,2 gram kaliumcyanid til at tage livet af et menneske, så de forsvundne 25 gram af stoffet ville kunne koste 125 mennesker livet.
Læs også:Cyanid på afveje i Norge kan tage livet af 125 mennesker– Det er svært glædeligt, at cyaniden nu er genfundet.
Det er et potentielt skadeligt stof, som vi har prioriteret højt at finde igen, siger politiadvokat Camilla Granstrøm til NRK.
Gemte sig i møddingDe to biltyve blev pågrebet i går aftes, efter en biljagt nord for Oslo.
Jagten startede, da politiet stoppede en personbil til et rutinetjek, skriver de norske medier NRK og VG.
En mand havde gravet sig ned i møddingen.
Hunden gravede ham frem, og så gik manden til angreb på hunden.
Terje Marstad, operationsleder.
Da betjentene steg ud af politibilen, kørte personbilen ind i politibilen og stak af fra stedet i høj fart.
Efter en eftersøgning med både bil, helikoptere og hunde blev bilen fundet.
En af de to passagerer blev fundet tæt på bilen, mens en anden blev fundet i en mødding, hvor han havde skjult sig.
- En mand havde gravet sig ned i møddingen.
Hunden gravede ham frem, og så gik manden til angreb på hunden.
Hunden forsvarede sig og bed manden flere gange, fortæller operationsleder Terje Marstad i Øst politidistrikt til VG.
I personbilen fandt man både kaliumcyanid-beholderen og en række andre medikamenter.
De to mænd er 52 og 33 år gamle og kommer fra Polen.
Begge mænd er kendt af politiet fra tidligere.
Den varevogn, som de oprindeligt stjal, er endnu ikke fundet.
FacebookTwitterKopier linkEmner:Tyverier|NRK|Kriminalitet|Norge|Oslo




https://www.dr.dk/sporten/atletik/dansk-haekkeloeber-ryster-kommentatorer-med-em-semifinale-har-aldrig-set-noget

AtletikDansk hækkeløber ryster kommentatorer med EM-semifinale: ’Har aldrig set noget lignende’Det lignede et skuffende løb, men Andreas Martinsen er alligevel klar til EM-semifinalen i 60 meter hækkeløb.
Af Niklas Brandt Pedersen og Johan Haarløv02.
mar.
2019 kl.
14.
34Bemærk: artiklen er mere end 30 dage gammelLæs opKommentatorerne troede ikke på det.
Andreas Martinsen selv var lige så skeptisk.
Men da tiderne blev offentliggjort efter de indledende heats på 60 meter hækkeløb, stod der alligevel et lille ’q’ ud fra danskerens navn som tegn på, at semifinalebilletten var i hus.
- Jeg er glad for at gå videre, men jeg havde ikke regnet med det efter det løb, jeg leverer, siger Andreas Martinsen til DR Sporten.
Læs også:Bube lister sig med videre til EM-semifinalenDR’s atletikkommentatorer Henrik Liniger og Christian Munk Petersen havde også opgivet drømmen om en dansk semifinaleplads, da Martinsen løb i mål som nummer syv og næstsidst i det sidste heat, hvor kun de tre første gik direkte videre.
- Det var ikke noget vellykket løb overhovedet fra Martinsen.
Frygtelig start.
Virkelig forfærdeligt, lød det samstemmende fra kommentatorerne umiddelbart efter løbet.
Læs også:Rekord-Kramer sprinter sig i EM-semifinaleMen mundvigene kom hurtigt opad, da tiderne tikkede ind.
- 7.
87?
Var det så hurtigt?
Han er videre til semifinalen.
Vi har taget fuldstændig fejl.
Løbet var så hurtigt, at det snød os.
Seks ud af syv løbere i det her heat går videre.
Det var da helt vanvittigt.
Jeg har aldrig set noget lignende, sagde de pludseligt opstemte kommentatorer.
Læs også:Skarpere kurver og hårdere positionskamp: Forstå indendørs atletikPå samme måde satte Andreas Martinsen også langt mere pris på sit løb, efter han havde fået at vide, han tilbagelagde de 60 hækkefyldte meter på 7 sekunder og 87 hundrededele.
- Jeg er egentlig meget tilfreds med at levere så hurtig en tid efter så usammenhængende et løb.
At jeg alligevel løber 7,87, er jo så helt okay.
Kan jeg komme bedre fra start, så vil jeg også kunne løbe en meget bedre tid.
Nu skal den bare have en på lampen i semifinalen, siger Andreas Martinsen.
Læs også:Når man er træner for sin søn: ’Når det går dårligt er det svært ikke at trøste’Martinsen løber sin semifinale søndag klokken 12.
05.
Et løb, du kan se på DR3.
Tidligere på lørdagen bookede også Mathilde Kramer en plads i semifinalen i 60 meter sprint.
FacebookTwitterKopier linkEmner:DR3|Atletik




https://www.dr.dk/sporten/fodbold/england/arsenal-misser-gylden-chance-sejr-over-tottenham

EnglandArsenal misser gylden chance for sejr over TottenhamArsenal brændte et straffespark kort før tid og måtte nøjes med uafgjort mod Tottenham.
Arsenal er på fjerdepladsen i Premier League.
02.
mar.
2019 kl.
15.
39 | opdateret 02.
mar.
2019 kl.
16.
47Bemærk: artiklen er mere end 30 dage gammelLæs opDrama for alle pengene og store chancer i passende mængder til begge hold.
Det var ingredienserne, da London-klubberne Tottenham og Arsenal lørdag spillede 1-1 i Premier League.
Resultatet betyder, at Tottenham formentlig må indstille sig på, at tredjepladsen er det maksimale, som klubben kan få ud af sæsonen i ligaen.
Holdet har 61 point for 29 kampe, mens Liverpool og Manchester City har henholdsvis 69 og 68 point for en kamp mindre.
Arsenal ligger nummer fire med 57 point.
Læs også:Fyringstruet Sarri straffede målmand - blev den store mod Eriksen og TottenhamArsenal kunne med rette ærgre sig over, at det ikke blev til tre point.
Holdet var bedst og misbrugte et straffespark kort før tid i den intense affære.
At kampen var livlig i begge ender, blev understreget efter et kvarters spil, hvor den første scoring faldt.
Harry Kane blev sendt af sted i højre side, og angriberen skar ind i feltet, hvor han forsøgte at drible sig på skudhold.
Det mislykkede, og ti sekunder senere var hans hold i stedet bagud.
Arsenal lossede en bold frem mod banens midte, hvor Tottenhams Davinson Sanchez begik en stor fejl, så Alexandre Lacazette kunne sende Aaron Ramsey af sted på en friløber.
Ramsey, der skifter til Juventus i næste sæson, afdriblede målmand Hugo Lloris og scorede i det tomme mål til 1-0.
En fejl sender Aaron Ramsey afsted.
 Uden om målmanden.
.
 Og bolden i nettet.
 Så skal der hoppes.
 Inden resten af holdkammeraterne kommer for at fejre målet.
1-0 til Arsenal.
1 / 5En fejl sender Aaron Ramsey afsted.
1 / 5Uden om målmanden.
.
2 / 5Og bolden i nettet.
3 / 5Så skal der hoppes.
4 / 5Inden resten af holdkammeraterne kommer for at fejre målet.
1-0 til Arsenal.
5 / 5Tottenham svarede dog godt tilbage og burde have udlignet inden pausen.
Den største chance tilfaldt efter 43 minutter Christian Eriksen, der helt blankt foran mål flugtede bolden på keeper Bernd Leno.
Riposten havnede hos Moussa Sissoko, der trykkede af fra cirka 12 meter, men Leno reddede igen mesterligt.
Christian Eriksen havde Tottenhams største chance før pausen.
 Men Bernd Leno snuppede bolden med en flot dobbeltredning.
 Øv.
Tid til lidt at drikke ude hos chefen.
1 / 3Christian Eriksen havde Tottenhams største chance før pausen.
1 / 3Men Bernd Leno snuppede bolden med en flot dobbeltredning.
2 / 3Øv.
Tid til lidt at drikke ude hos chefen.
3 / 3Brændte straffespark til sidstSyv minutter efter pausen burde Arsenal til gengæld have fordoblet føringen, men Lacazette misbrugte endnu en stor chance, da han i fri position sparkede forbi målet.
Læs også:Tidligere Liverpool-manager bliver Schmeichels nye chefDet kunne Arsenal ærgre sig ekstra over, da Tottenham efter 73 minutter endelig fik belønning for at jagte udligningen.
Eriksen sendte et frispark ind i feltet, hvor Harry Kane blev puffet i ryggen.
TV-billeder afslørede, at han befandt sig i offsideposition, men uden dommersystemet VAR, stod straffesparket ved magt.
Det satte Kane sikkert ind til 1-1.
Kølige Kane løber til bolden.
 Kuglen til den ene side og målmanden til den anden.
 Og så er der udlignet.
1 / 3Kølige Kane løber til bolden.
1 / 3Kuglen til den ene side og målmanden til den anden.
2 / 3Og så er der udlignet.
3 / 3Begge hold viste interesse i at gå efter sejren, men det lignede en pointdeling indtil det 89.
minut, hvor dommeren dømte straffespark til Arsenal.
Pierre-Emerick Aubameyang gjorde sig klar til det afgørende spark, men hans forsøg blev reddet fornemt af Lloris helt nede ved stolpen, og så kunne Tottenham-spillerne juble over et point.
Aubameyang bliver løbet ned i straffesparksfeltet til allersidst i kampen.
 Men sparker skidt på det efterfølgende straffespark, der bliver snuppet.
 Surt show.
1 / 3Aubameyang bliver løbet ned i straffesparksfeltet til allersidst i kampen.
1 / 3Men sparker skidt på det efterfølgende straffespark, der bliver snuppet.
2 / 3Surt show.
3 / 3Dramatikken fortsatte dog lidt endnu, og Arsenals Lucas Torreira nåede at få rødt kort for en grim tackling.
Torreira tackler med strakt ben.
 Av for pokker.
 Og rødt kort.
1 / 3Torreira tackler med strakt ben.
1 / 3Av for pokker.
2 / 3Og rødt kort.
3 / 3/ritzau/FacebookTwitterKopier linkEmner:Arsenal FC|Dávinson Sánchez (fodboldspiller)|Harry Kane (fodboldspiller)|Fodbold|England




https://www.dr.dk/nyheder/indland/nye-regler-pa-jobbet-den-kraenkede-skal-have-lov-til-fole-sig-kraenket

IndlandNye regler på jobbet: 'Den krænkede skal have lov til at føle sig krænket'Virksomheder skal forebygge krænkende handlinger, og Arbejdstilsynet kan hurtigere gribe ind i sager.
Nye regler skal gøre, at sager om krænkelser tager udgangspunkt i den krænkedes oplevelse (Arkivfoto).
02.
mar.
2019 kl.
13.
06Bemærk: artiklen er mere end 30 dage gammelLæs opEn ironisk kommentar fra chefen eller et klap bagi fra ens tætte kollega.
Selv om intentionen kan være sjov, kan det opleves som krænkende for den enkelte.
Og fremover vil det centrale i sager om mobning eller sexchikane være den mobbedes oplevelse af forløbet.
Det er konsekvensen af en ny vejledning fra Arbejdstilsynet.
Den giver samtidig mulighed for at gribe ind i sager langt tidligere og pålægger virksomheder at forebygge krænkende handlinger.
Psykolog Mille Mortensen fra Københavns Universitet har forsket i krænkende adfærd på arbejdspladsen.
Hun har været inde over den nye vejledning og mener, at der er tale om en stor forbedring.
- Det var tidligere nemmere at sige, at det ikke var meningen, eller at det bare for sjov og på den måde pacificere den krænkedes oplevelse.
Den, der bliver krænket, skal have lov til at føle sig krænket, siger Mille Mortensen.
Tidligere kunne Arbejdstilsynet gribe ind i sager med systematisk mobning over længere tid.
Fremover kan en enkelt grov krænkelse være nok.
Læs også:'Latterligt og absurd': Tillidsfolk vil have politik om krænkelser skrevet omAlle kommer til at krænkeMille Mortensen håber dog ikke, at reglerne skal bruges til at udskamme folk.
- Vi kommer alle til at krænke hinanden ind i mellem, fordi vores grænser varierer rigtig meget.
- Jeg håber, at det her vil skabe mere dialog ude på arbejdspladserne om krænkende handlinger.
- Det skal ikke være tabuiseret, og enhver, der har oplevet det, skal have modet til at stå frem og sige det, siger Mille Mortensen.
Færre tilfælde de seneste årKnap 11 procent af alle lønmodtagere svarede sidste år, at de blev udsat for mobning i 2018.
I underkanten af fire procent har oplevet seksuel chikane.
Andelen har været faldende de seneste år.
Det viser en rapport fra Nationalt Center for Arbejdsmiljø.
De oftest mobbede var blandt andet jord- og betonarbejdere og montører, mens sygeplejersker, kokke og tjenere er blandt de faggrupper, som oftest oplever seksuel chikane.
Hos Dansk Arbejdsgiverforening påpeger chefkonsulent Christina Raby, at de danske virksomheder allerede gør en stor indsats for at forebygge.
- De danske virksomheder skal fortsætte med at arbejde med en høj grad af tillid og retfærdighed.
Det forebygger konflikter, og det forebygger krænkende handlinger.
- Hvis nogen oplever noget, som ikke er okay, så er det vigtigt, at virksomheden går ind og finder ud af, hvad det handler om og vurderer, om der skal gøres noget, siger hun.
/ritzau/FacebookTwitterKopier linkEmner:Arbejdstilsynet|Københavns Universitet|Arbejdsmiljø|Erhverv|Sundhed og velvære




https://www.dr.dk/sporten/atletik/rekord-kramer-sprinter-sig-i-em-semifinale

AtletikRekord-Kramer sprinter sig i EM-semifinaleMathilde Kramer er videre til semifinalerne efter morgenprogrammet ved EM i indendørs atletik.
Af Kasper Aleksander Thrane, Mathias Jacobsen og Niklas Brandt Pedersen02.
mar.
2019 kl.
13.
43 | opdateret 02.
mar.
2019 kl.
14.
09Bemærk: artiklen er mere end 30 dage gammelLæs opLørdagens formiddagssession ved EM i indendørs atletik bød på en stor dansk præstation af Mathilde Kramer.
I den 60 meter indledende runde sprintede danskeren sig til en fjerdeplads i sit heat i tiden 7.
34, hvilket samtidig er ny dansk rekord.
- Det var et godt løb.
Jeg fornemmede, at jeg var godt med.
Jeg troede også, at jeg var gået direkte videre, men det gør jeg så på tid, og jeg er stolt over at levere mit bedste allerede her i indledende heat, siger Mathilde Kramer.
- Det var weekendens helt store mål at gå videre, så jeg er megaglad og glæder mig bare til at give den gas senere.
Mathilde Kramers tid var altså nok til at sikre en plads i semifinalen, som hun løber lørdag aften ca.
kl.
19.
50.
Mændene skuffedeTidligere på dagen var både Festus Asante og Kojo Musah i aktion i mændenes 60 meter indledende.
Først løb Kojo Musah en femteplads hjem i sit heat i tiden 6.
81, mens Festus Asante kort efter hentede en syvendeplads i tiden 7.
05.
Desværre for de to danske løbere var det dog ikke hurtigt nok til at komme videre til aftenens semifinaler.
- De første 30-40 meter var gode, men på de sidste meter kunne jeg mærke min hoftebøjer, der gjorde, at jeg ikke kunne trykke igennem.
Jeg har ikke kunnet træne ordentligt de sidste to uger på grund af en lille skade i hoftebøjeren, men det er alligevel ret øv, siger Festus Asante efterfølgende og fortsatte:- De tider, de løber, ville jeg normalt godt kunne være med på, så jeg tager det med som en erfaring, og så må jeg komme bedre med næste gang.
Men det var fedt at være med ved mit første store mesterskab.
EM i atletik afholdes frem til og med søndag og kan direkte på DR3.
FacebookTwitterKopier linkEmner:DR3|Atletik




https://www.dr.dk/nyheder/udland/brexit-kan-splitte-irland-i-den-britiske-retorik-er-respektloes-og-fornaermende

UdlandBrexit kan splitte Irland i to: 'Den britiske retorik er respektløs og fornærmende' Brexit kan genantænde mange års konflikter i Irland, og flere irere føler sig ikke respekteret af de britiske politikere.
Af Oliver Fruergaard og (Video) Benjamin Schildknecht Kodboel02.
mar.
2019 kl.
12.
31Bemærk: artiklen er mere end 30 dage gammelLæs opDet kan blive et dramatisk opgør, når Storbritanniens premierminister, Theresa May, skal kæmpe for at få sin brexit-plan igennem i det britiske parlament.
For i Nordirland er der meget på spil, når parlamentsmedlemmerne stemmer.
Brexit kan nemlig i værste fald betyde, at der igen vil blive kontrol ved grænsen mellem Nordirland og republikken Irland.
Og dermed kan brexit risikere at puste ild i en konflikt mellem Nordirland og Irland, der har en lang historie med blodig borgerkrig.
Men den problematik tager de britiske politikere tilsyneladende ikke alvorligt, lyder kritikken fra Irland.
'Der er en idé om, at Irland er et sted meget langt væk'Nordirland og IrlandEU-landet Irland og Nordirland, der er en del af det Forenede Kongedømme, har en lang og blodig historie med borgerkrig og flere dødsfald.
Konflikten fandt sted mellem 1968-1998 og udsprang blandt andet af spørgsmålet om diskussionen om Nordirlands uafhængighed.
I foråret 1998 blev Belfast-aftalen - eller Langfredagsaftalen - indgået mellem den britiske og den irske regering og støttet af de fleste politiske partier i Nordirland.
Aftalen blev skelsættende for konflikten i Nordirland og har sikret nogenlunde ro de seneste årtier.
- Irland har bare at rette ind - det er ikke rimeligt, at sådan et lille land skaber brexit-problemer for det store kongerige.
Nogenlunde sådan har bemærkningerne lydt fra flere engelske politikere, fortæller DR's korrespondent i London, Kim Bildsøe Lassen.
Mary Murphy finder britiske politikeres retorik om Irland 'chokerende'.
Og det vækker harme blandt irerne.
- Det er en retorik, som irerne tager meget dårligt imod, lyder det fra Mary Murphy, der er professor og ekspert i forholdet mellem England og Irland.
- Den er respektløs og fornærmende over for mange mennesker.
Jeg finder også den retorik fornærmende, siger hun.
Der bor 4,7 millioner mennesker i Irland og i alt 66 millioner i Storbritannien - England, Wales, Skotland og Nordirland.
Nordirland er en del af Det Forenede Kongerige sammen med Wales, Skotland og England.
Nordirland er en del af Det Forenede Kongerige sammen med Wales, Skotland og England.
Så Irland er vant til at være 'lillebror' i det Forenede Kongedømme.
Men alligevel er retorikken kommet bag på mange.
- Der er en idé om, at Irland er et sted meget langt væk, som ikke kan bruges til særlig meget, lyder det fra Anthony Creswell, der er direktør i en irsk virksomhed.
Den irske konfliktMen det kan få store konsekvenser for Irland, hvis et såkaldt hårdt brexit - et brexit uden særlige grænseaftaler mellem landene - bliver ført igennem.
Det ville være meget trist og uheldigt, hvis der kom en ny grænse mellem republikken Irland og Nordirland, mener Anthony Creswell.
Nordirland og republikken Irland har nemlig en 30 år lang historie med borgerkrig, der først stoppede i 1998, da man valgte at åbne grænsen mellem de to.
Det var blandt andet spørgsmålet om Nordirlands uafhængighed, der vakte store uenigheder og ledte til op mod 2000 dødsfald.
Den åbne grænse har holdt freden mellem de to lande i over 20 år.
Derfor frygter Anthony Creswell i Irland nu en ny lukket grænse.
- Det ville være meget trist og uheldigt, og det vil helt sikkert påvirke folk, der bor på vores side af grænsen, siger direktøren, som frygter at det kan ende voldeligt.
FacebookTwitterKopier linkEmner:Irland|Nordirland|Storbritannien|Theresa May (politiker)|EU-forhold




https://www.dr.dk/sporten/golf/trods-daarlig-rundeafslutning-dansk-golfspiller-foerer-i-oman

GolfTrods dårlig rundeafslutning: Dansk golfspiller fører i OmanEn skidt afslutning ødelagde Joachim B.
Hansens mulighed for en kanonrunde, men han er i front.
Joachim B.
Hansen fører efter anden runde af Oman Open.
02.
mar.
2019 kl.
12.
21Bemærk: artiklen er mere end 30 dage gammelLæs opDen danske golfspiller Joachim B.
Hansen er en af de spillere ved Oman Open, som er kommet bedst igennem de svære vejrforhold med sandstorm trods en svær afslutning på anden runde.
Han ligger efter to runder på en delt førsteplads sammen med tyskeren Maximillian Kiefer i fem slag under par.
Efter dem følger et felt på fire spillere, som alle er et slag dårligere.
Hansen var i gang med en suveræn andenrunde fredag, da det fygende sand gjorde sit indtog.
Med otte birdies og en enkelt bogey var han efter 13 huller hele syv slag under par for dagen.
Herefter måtte han notere en dobbeltbogey og en bogey, inden vejrforholdene tvang arrangørerne til at afbryde spillet.
Da manglede Joachim B.
Hansen to huller af sin runde.
Dem spillede han lørdag morgen, og med endnu en bogey sluttede han runden i tre slag under par.
De sidste fem huller spolerede lidt et ellers imponerende scorekort.
Alt gik galt for Thomas BjørnJeff Winther havde en jævn dag i Oman, og han sluttede ligesom i første runde i et enkelt slag over par.
Han ligger på en delt 32.
-plads.
Til gengæld gik det helt galt for Thomas Bjørn på anden runde.
To tredobbelte bogeys var blandt andet med til at sende ham banen rundt i 12 slag over par.
Dermed missede han cuttet og er ikke med i de to finalerunder efter en samlet score i 13 slag over par.
FacebookTwitterKopier linkEmner:Golf|Oman|Vejret|Thomas Bjørn (golfspiller)




https://www.dr.dk/nyheder/udland/brand-i-landsbyer-voldtaegter-og-drab-pa-civile-kan-udlose-katastrofe-i-sydsudan

UdlandBrand i landsbyer, voldtægter og drab på civile kan udløse katastrofe i SydsudanOp mod en million børn er ifølge FN i fare for akut underernæring.
02.
mar.
2019 kl.
12.
34Bemærk: artiklen er mere end 30 dage gammelLæs opMillioner er på randen af en sultkatastrofe i det krigshærgede Sydsudan, advarer FN.
Op mod en million børn er i fare for akut underernæring.
- I januar i år vidste 6,17 millioner mennesker i landet ikke, hvorfra de skulle få deres næste måltid, hedder det i en rapport fra FN's fødevareprogram (WFP).
Rapporten, der blev offentliggjort i februar, advarer om, at omkring 60 procent af befolkningen - næsten syv millioner mennesker - risikerer stor fødevareusikkerhed i maj, juni og juli.
FN-organisationerne FAO, Unicef og WFP siger, at der er katastrofelignende forhold i flere delstater.
860.
000 børn under fem år lider af alvorlig underernæring.
Advarslerne kommer, samtidig med at den katolske kirke i Sydsudan advarer om, at en fredsaftale i landet er ved at bryde sammen.
- Fjendtlighederne er taget af.
Men fredsaftalen holder ikke, advarede ærkebiskop Paulino Lukudu i den forløbne uge.
- Alle parter er involveret i kampe eller forbereder sig på krig, sagde han.
Mennesker har været indespærret i årevisDer er fortsat kamphandlinger i dele af Sydsudan.
En fredsaftale fra september skulle ellers have bragt en fem år lang borgerkrig til afslutning.
Fredsaftalen blev underskrevet af de stridende parter - anført af præsident Salva Kiir og hans tidligere og nu genindsatte vicepræsident Riek Machar.
Krigen menes at have kostet op mod 400.
000 mennesker livet.
Millioner er drevet på flugt til nabolandene.
FN-Kommissionen for Menneskerettigheder i Sydsudan sagde i en 212 sider lang rapport sidst i februar, at regeringsstyrker og militser, der er sat i forbindelse med krigsforbrydelser, finansieres af landets oliebaserede økonomi.
Rapporten siger, at mennesker har været indespærret i årevis og er blevet tortureret i hemmelighed i fængsler fyldt med skadedyr, at børn bliver kørt over af kampvogne, at piger helt ned til syv år udsættes for voldtægter, og at babyer druknes, sultes og blive smadret mod træer.
Andrew Clapham, som er med i FN-kommissionen, udtrykte over for Reuters harme over rapporterne om nye kampe mellem regeringsstyrker og oprørere i Den Nationale Frelserfront, som ikke er med i fredsaftalen.
- Tusindvis af civile fordrives med den brændte jords taktik.
Parterne angriber landsbyer, sætter huse i brand, dræber civile og voldtager kvinder og piger, siger Clapham.
/ritzau/Reuters FacebookTwitterKopier link




https://www.dr.dk/nyheder/penge/dominos-pizza-drejer-noglen-om-i-danmark

PengeDomino's Pizza drejer nøglen om i DanmarkKunder hos Domino's Pizza bliver lørdag mødt med en telefonsvarer, der fortæller, at kæden er gået konkurs.
Domino's Pizza stammer fra USA, og det er kun den danske del af kæden, der er lukket.
02.
mar.
2019 kl.
13.
11Bemærk: artiklen er mere end 30 dage gammelLæs opSultne pizzakunder bliver skuffede lørdag, hvis de forsøger at stille sulten fra kæden Domino's Pizza.
Når man ringer til selskabets restauranter, bliver man mødt af en indtalt telefonsvarer, der oplyser, at selskabet er gået konkurs i Danmark.
Beskeden er den samme i flere af restauranterne.
Pizzakædens hjemmeside i Danmark er ligeledes nede.
Domino's Pizza stammer fra USA, og det er kun den danske del af kæden, der er lukket.
Flere aviser herunder B.
T.
og Ekstra Bladet samt TV2-programmet Operations X har i efteråret sidste år lavet en række historier om dårlig hygiejne i flere af restauranterne i Domino's-kæden.
Herefter forsøgte flere af dem ifølge B.
T.
at skifte cvr-nummer, hvilket formelt set er et ejerskifte.
Det giver samtidig de formelt nye ejere en mulighed for at vælge frit, om de vil vise de gamle smileyrapporter til kunderne.
22 restauranter fik sanktioner af FødevarestyrelsenEfter at TV2-programmet "Operation X" havde dokumenteret kritisable forhold, gennemførte Fødevarestyrelsens Rejsehold i september en kontrol på Domino's Pizzas 30 restauranter.
22 af restauranterne fik sanktioner.
Til Ekstra Bladet fortalte rejseholdets Michael Rosenmark, at mange af sanktionerne handlede om dårlig rengøring og datomærkning.
Han var desuden overrasket over, at restauranterne havde så dårligt styr på deres forhold efter afsløringerne i "Operation X"-programmerne.
Samme måned skrev Ekstra Bladet, at Domino's Pizza på Vesterbrogade i København havde fortsat salget af pizzaer, efter at de havde opdaget, at rotter havde efterladt urin og afføring i restauranten.
Stedet blev lukket, da en rottefænger advarede Fødevarekontrollen.
Det danske selskab har hovedkontor i Roskilde, men er knyttet til selskabets forretninger i Luxembourg og Storbritannien.
Ifølge seneste regnskab fra regnskabsåret 2016-2017 var målet at blive den største fastfoodkæde i Danmark målt på antal butikker.
Det skulle nås ved at åbne seks til otte butikker om året.
Dominos' Pizza er en global kæde med restauranter i over 80 lande.
Der er over 13.
000 restauranter, der bærer kædens navn.
I 2017 arbejdede der på globalt plan omkring 290.
000 mennesker i kædens butikker, hvis man medregner alle de butikker, der har betalt for at bære navnet Domino's.
/ritzau/FacebookTwitterKopier linkEmner:Dominos Pizza|Ekstra Bladet|Restauranter|Fastfood-spisesteder|Storbritannien




https://www.dr.dk/sporten/oevrig/veganermenu-og-baeredygtig-business-tre-maader-sporten-vil-redde-klimaet

Øvrig sportVeganermenu og bæredygtig business: Tre måder sporten vil redde klimaetSe tre eksempler, hvor aktører fra sportens verden har meldt sig i klimakampenOverforbrug og ekstrem luksus er ikke de eneste værdier, som præger sportens verden.
Af Peter Kobbersmed02.
mar.
2019 kl.
12.
59Bemærk: artiklen er mere end 30 dage gammelLæs opHvis man trawler gennem de største fodboldstjerners profiler på sociale medier, støder man ofte på billeder af luksuriøse biler, overdådige rejser til eksotiske destinationer og de allermest eksklusive sneakers.
En livsstil som unægtelig kan virke misundelsesværdig, men som ikke nødvendigvis efterlader et CO2-regnskab, der går i plus.
Selvom sportens allerstørste navne måske ikke er benhårde klimaaktivister, findes der eksempler på atleter og klubber, som har gjort klimaspørgsmålet deres eget.
Her er tre eksempler, hvor aktører fra sportens verden har meldt sig i klimakampen.
1Solcelle-stadion og veganermenu er naturlig del af engelsk fodboldklubDale Vince har aktiemajoriteten i Forest Green Rovers og er opsat på at drive en bæredygtig klub.
- Velkommen til verdens grønneste fodboldklub, lyder det på hjemmesiden hos Forest Green Rovers - en fodboldklub i Englands fjerdebedste række.
Her er der solcellepaneler oven på stadionets tribuner, regnvand bliver opsamlet under banen og brugt til at vande, og på kampdage kan klubbens fans fornøje sig med fajitas, salater og fritter af søde kartofler fra fodboldverdens første veganske stadionmenu.
Forest Green Rovers blev i 2010 overtaget af den engelske forretningsmand Dale Vince, som har gjort det til sin levevej at leve af grøn omstilling inden for energi, transport og fødevareproduktion.
- I miljøkredse er der en stor tendens til at prædike for menigheden.
Det, vi gør i fodboldens verden, er, at vi bringer budskabet til et helt nyt publikum, siger Dale Vince til The Telegraph.
Hans idealer bliver nu direkte implementeret i den daglige drift af fodboldklubben, og i 2017 blev Forest Green Rovers den første FN-certificerede CO2-neutrale klub i verden.
2Tidligere Arsenal-spiller har gjort bæredygtighed til businessMathieu Flamini gjorde sig bemærket som en snu midtbaneslider i sin tid i Arsenal.
Her er han i nærkamp med Newcastles Cheick Tiote.
Mathieau Flamini har spillet 166 kampe for Arsenal i den engelske Premier League, 3 kampe for det franske landshold, og befinder sig nu som 34-årig i karrierens efterår i spanske Getafe.
Men den driftige franskmand kommer formentlig ikke til at kede sig, når støvlerne stilles på hylden: Mathieau Flamini har skabt en forretning drevet af miljøbevidste visioner.
Sammen med den tidligere holdkammerat Mesut Özil har Flamini etableret “Unity” - et firma som laver naturlige skønhedsprodukter pakket i bæredygtige materialer.
Samtidig er Flamini medejer og -skaber af biokemi-virksomheden “GF Biochemicals”, som var det første firma i verden til at masseproducere levulinsyre - en grøn byggesten til på sigt at lave miljøvenlige materialer med plastics kvaliteter.
- Fodboldspillere er mere end atleter.
De er også mennesker, som kan præge de kommende generationer, og det er nødvendigt, at vi tager føringen og viser vej, siger Mathieau Flamini til BBC.
3Olympisk medaljetager er UNICEF-ambassadør og klimakæmperKarina LeBlanc (th) mener, at man som atlet har en unik mulighed for at tale til mennesker.
Her ses hun juble sammen med sine holdkammerater over bronzemedaljerne efter OL i London i 2012.
Da orkanen Maria i efteråret 2017 hærgede den lille caribiske østat Dominica, vidste Karina LeBlanc, at hun måtte gøre noget.
Den tidligere canadiske landsholdskeeper med 5 VM-deltagelser og OL-bronze på cv’et har familiære rødder på øen, og derfor er klimaforandringerne blevet en mærkesag for hende.
- På et tidspunkt gik det op for mig som atlet, hvilken platform jeg havde.
Du har en stemme af en grund og magten til at bruge den, sagde Karina LeBlanc forud for sin tale ved COP24 i december måned.
Hun var i forvejen ambassadør for UNICEF og arbejder for bedre vilkår for børn på Dominica.
FacebookTwitterKopier linkEmner:Mesut Özil (fodboldspiller)|Fodbold|Miljø og natur|Unicef|Storbritannien




https://www.dr.dk/nyheder/regionale/fyn/kommuner-haenger-paa-kaemperegninger-fra-ministerie-vi-aner-ikke-hvad-de

FynKommuner hænger på kæmperegninger fra ministerie: Vi aner ikke, hvad de dækker over Regninger fra Sundhedsministeriet skaber frustration i flere kommuner.
Utydelige regninger på millionbeløb har fået borgmesteren i Assens Kommune, Søren Steen Andersen (V), op i det røde felt.
Han mener, at kommunen er blevet snydt af Sundhedsministeriet for 16,4 millioner kroner.
Af Jonatan Grau Møller02.
mar.
2019 kl.
12.
17 | opdateret 03.
mar.
2019 kl.
10.
49Bemærk: artiklen er mere end 30 dage gammelLæs op- Jeg føler mig snydt.
Så klare er ordene fra Søren Steen Andersen (V), der er borgmester i Assens Kommune.
Udmeldingen kommer efter, at man i løbet af sommeren 2018 fik en regning fra Sundhedsministeriet på 16,4 millioner kroner.
Penge, som borgmesteren ikke ved hvad dækker over.
- Det kan ikke passe, at man som kommune har så store usikkerheder i forhold til budgetterne, siger Søren Steen Andersen.
Problemet drejer sig om det, der kaldes for kommunal medfinansiering af sundhed (KMF).
Kommunal medfinansieringKommunal medfinansiering (KMF) handler om, at kommunerne betaler regionerne for at udføre forskellige ydelser.
Eksempelvis indlæggelser på hospitalet.
Når kommunerne selv skal betale, er pointen, at staten gerne vil motivere kommunerne til at have færre indlæggelser.
Kommunerne lægger altså penge ud og bliver derefter kompenseret fra staten.
Et beløb, der dog ikke nødvendigvis går i nul.
Pengene bliver uddelt igennem en fordelingsnøgle.
Netop den fordeling bliver kritiseret for ikke at være gennemsigtig.
Ifølge kommunerne får de en regning, hvor de ikke kan se, hvad de betaler for.
Derfor har de svært ved at budgettere.
Det blev indført tilbage i 2007.
Siden det er der kommet flere ændringer.
Senest d.
1.
januar 2018.
Det kommer til udtryk ved, at en kommune betaler for en aktivitet, som den ikke selv udfører.
For eksempel når kommunen betaler regionen for at indlægge en borger på et sygehus.
Idéen er, at man gerne vil motivere kommunerne til at have færre indlæggelser på sygehusene, når de selv skal lægge ud for regningen.
Ordningen blev indført sammen med kommunalreformen i 2007.
Sidenhen er det blevet ændret og rettet til flere gange.
Senest d.
1.
januar 2018.
- Da det sidst blev ændret, stod der, at det forventedes, at det ville koste Assens 20 millioner kroner.
De penge skulle vi så kompenseres for fra staten.
Derfor valgte vi at lægge fem millioner oveni.
Men det viste sig at koste 36 millioner kroner, forklarer borgmesteren og tilføjer:- De 16,4 millioner mangler, og det er derfor, vi er nødt til at gå ud og lave store besparelser.
Helt uacceptabeltDet er imidlertid ikke kun en problematik, man mærker til i Assens Kommune.
Også Jacob Bundsgaard (S), der er formand for Kommunernes Landsforening (KL) og borgmester i Aarhus, kender til problemet.
- I mange kommuner er det en stor frustration, at man ikke kan se, hvad man får for de penge, siger han.
Det er helt uacceptabelt, at vi ikke ved, hvad vi betaler til.
Jacob Bundsgaard, borgmester og formand for KLIfølge KL er en del af forklaringen, at kommunerne ikke har adgang til det it-system og de data, der danner grundlag for regningerne.
Det skaber problemer for kommunerne.
- Man kan ikke tyde de prognoser, der skal forudse hvor mange penge, den enkelte kommune skal budgettere med.
De passer ikke.
Det betyder, at man står med stor budgetusikkerhed, og man ved ikke, hvad man får for pengene, fortæller Jacob Bundsgaard.
Det er ifølge ham ikke muligt at have et overblik over, om de rent faktisk bliver snydt.
- Vi ved det dybest set ikke, fordi vi ikke kan få detaljerede oplysninger om, hvad der ligger bag regningerne.
Det er helt uacceptabelt, at vi ikke ved, hvad vi betaler til, siger Jacob Bundsgaard.
Derfor har KL og otte fynske kommuner - Assens, Faaborg-Midtfyn, Kerteminde, Langeland, Nordfyns, Nyborg, Ærø og Svendborg - rettet henvendelse til ministeriet for at få en afklaring.
Hvornår den kommer vides ikke.
Det har været kørende i 12 år, og der har ikke været nogen dokumenteret effekt overhovedet.
Kjeld Møller Pedersen, sundhedsøkonomBør afskaffesMen ifølge Kjeld Møller Pedersen, der er sundhedsøkonom ved Syddansk Universitet, har KMF endnu ikke bevist sit værd.
- Det skaber problemer på to måder.
Det allerstørste problem er, at det er meget, meget svært at se, at ordningen har nogen virkning.
Det andet er, at det giver kommunerne et problem med at budgettere, forklarer han og fortsætter:- Det har været kørende i 12 år, og der har ikke været nogen dokumenteret effekt overhovedet.
Kjeld Møller Pedersen har for nylig udgivet en rapport om virkningen af KMF, og konklusionen er klar.
- Afskaf det, minimer bureaukratiet og hvis man gerne vil give støtte til nogle bestemte aktiviteter, så gør det målrettet igennem enkelte bevillinger i stedet for en generel ordning, som i min optik er tæt på at være meningsløs, siger han.
Sundhedsminister Ellen Trane Nørby skriver i en kommentar til DR Nyheder, at 2018 ikke er endeligt opgjort endnu:- Men vi har på grund af en række forskellige forhold oplevet udsving i kommunernes medfinansiering.
Nogle kommuner har brugt mindre og andre mere end forventet.
Men når nogle kommuner oplever så store problemer, er vi selvfølgelig nødt til at tage det alvorligt.
Derfor har jeg blandt andet taget initiativ til, at vi i samarbejde med KL og Danske Regioner gennemfører en analyse af udviklingen i den kommunale medfinansiering – og det har jeg også svaret de fynske kommuner, skriver hun.
3.
marts kl 10.
49: Artiklen er opdateret med ministerens kommentar.
FacebookTwitterKopier linkEmner:Ellen Trane Nørby (politiker)|Jacob Bundsgaard (politiker)|Socialdemokraterne|Fyn|Lokalpolitik




https://www.dr.dk/sporten/fodbold/superliga/minut-minut-esbjerg-slaar-horsens-og-spiller-sig-i-top-tre






https://www.dr.dk/nyheder/viden/teknologi/grundvand-paa-mars-kratere-bekraefter-teori-om-kaempehav

TeknologiGrundvand på Mars: Kratere bekræfter teori om kæmpehavEsa har fundet en række kratere på Mars, der har været fyldt af grundvand.
Det kan bekræfte, at planeten har været dækket af vand.
© ESO/M.
KornmesserAf Søren Bjørn-Hansen02.
mar.
2019 kl.
12.
01Læs opFartøjet Mars Express kredser lydløst om vores naboplanet Mars, mens sonden undersøger den kolde og golde overflade.
Nu har forskere via instrumenter ombord spottet de første geologiske beviser på, at Mars engang var dækket af et netværk af søer under overfladen.
Et grundvandsspejl, som kan indeholde mineraler nødvendige for liv.
Læs også:Forskere har fundet en sø på MarsMars er i dag en udtørret planet, men de nye opdagelser bekræfter teorier om, at planeten i sin fortid var en våd verden, mener forskerne bag.
- Tidligere var Mars en vandverden, men i takt med, at planetens klima forandrede sig, trak det vand sig ned under overfladen og blev til grundvand, siger Francesco Salese fra Utrecht University i en pressemeddelelse.
- Vi sporede det her vand i vores undersøgelser og opdagede de første geologiske beviser for grundvand, der dækker hele planeten.
Ifølge lektor i planetforskning og Mars-ekspert Kjartan Kinch fra Niels Bohr Institutet, er opdagelsen endnu en vigtig brik i vores forståelse af vands udbredelse på Mars.
- Det er interessante resultater, og forskningen ser solid ud.
Det her er en god, solid yderligere brik, der viser, at der har været et stort hav tidligere i Mars historie, siger han.
Fandt 24 kratere med spor efter grundvandFrancesco Salese og hans kolleger undersøgte 24 dybe kratere på Mars nordlige halvkugle.
Kratere, hvor bunden ligger omkring 4.
000 meter under havniveau - et niveau, der på Mars er defineret udfra højdemål og atmosfærisk tryk.
Læs også:Julekort fra Mars: Et krater fyldt med is og et køreklart måleapparatI bunden af kraterne fandt de detaljer og former, der kun kunne have opstået ved hjælp af vand.
Det er blandt andet kanaler i kratervæggene, aflejringer forbundet med flydende vand og riller formet af stillestående vand.
Og det er ifølge Kjartan Kinch endnu et bevis på, at et enormt ocean har eksisteret på Mars.
- De har fundet mange af de her kratere, som ser ud til at have haft søer i bunden, fodret af grundvand.
Og det passer i højden med en tidligere foreslået kystlinje, siger Kjartan Kinch.
- Det er efterhånden svært at komme udenom, at der har været et hav på Mars.
Søerne eksisterede for omkring 3,5 milliarder år siden, og det placerer dem i samme tidsrum som det marsiske ocean.
Her ses de 24 kratere plottet ind på et topografisk kort over Mars overflade.
De røde prikker er kratere.
Farverne repræsenterer højdeniveau.
Rød og orange er lavere højde, mens blå og grøn er højere.
(© NASA/MGS/MOLA/F.
Salese et al)Mineraler er grobund for livForskerne fandt også sporene efter mineraler i kraterne, som er kædet sammen med livets opståen på Jorden.
Derfor kan de her kratere være oplagte kandidater, når jagten på liv på Mars fortsætter.
- Grundvand er ret interessant at kigge efter liv ved.
Der har piblet vand ud af undergrunden, som nok har ført næringsstoffer med sig, som nogle organismer har kunnet leve af, forklarer Kjartan Kinch.
Han mener, at de undersøgte kratere nu er rykket et stykke op af listen over steder, der skal undersøges nærmere.
Først fra kredsløb, men på sigt også måske med et landingsmodul.
Kjartan Kinch arbejder selv i teamet, der er ved at færdiggøre Mars 2020 roveren, den næste generation af Mars-robot.
Men den skal dog undersøge et andet krater, hvor der engang løb en flod igennem.
FacebookTwitterKopier linkEmner:Videnskab|Københavns Universitet|European Space Agency|Holland|Viden og tech




https://www.dr.dk/nyheder/politik/loekke-garanterer-venstre-kan-ikke-vaere-i-en-regering-der-vil-ud-af-eu

Valg til Europa-ParlamentetSe temaPolitikLøkke garanterer: Venstre kan ikke være i en regering, der vil ud af EUMeldingen er et klart signal til Dansk Folkeparti, vurderer DR's politiske korrespondent.
Af Emil Eller02.
mar.
2019 kl.
12.
35 | opdateret 02.
mar.
2019 kl.
13.
47Bemærk: artiklen er mere end 30 dage gammelLæs opSituationen i Storbritannien lige nu er et godt bevis på, hvorfor danske politikere ikke skal sende spørgsmålet om dansk EU-medlemsskab til folkeafstemning.
Det siger statsminister Lars Løkke Rasmussen (V), der i dag på et EU-landsmøde i Venstre udsteder en garanti: Venstre kommer ikke til at deltage i en regering, der vil have Danmark ud af EU.
- Lad mig sige det helt klart: Jeg kommer aldrig til at gå med til en dansk afstemning om at forlade EU, lyder det fra statsministeren.
På et landsmøde i Bella Center skal Venstre i dag vedtage et EU-valgprogram og vælge kandidaternes rækkefølge til parlamentsvalget.
Briterne er nemlig lige nu kastet ud i et "cirkus" forårsaget af utroværdige fupmagere, der overbeviste halvdelen af befolkningen om at stemme for at forlade EU, mener Lars Løkke Rasmussen.
- Almindelige briter må stå måbende tilbage og tænke: "Var det virkeligt det her kaos, vi stemte på?
", siger han i sin tale.
EU er løsningen - ikke problemetMen Storbritanniens problemer med udmeldelsen af EU er ikke den eneste grund til, at han nu udsteder en garanti.
- Den anden grund er, at jeg grundlæggende tror på værdien af internationalt samarbejde.
At det er løsningen – ikke problemet, siger han.
Ledende politikere fra både Venstre og Dansk Folkeparti har over de senere år leget med tanken om en regering bestående af de to partier.
Læs også:Thulesen Dahl øjner fremtidig regering med VenstreEU-politikken hører dog til de områder, hvor de to partier står langt fra hinanden.
Dansk Folkeparti har flere gange talt positivt om briternes udtrædelse af EU, men har dog ikke lagt sig endeligt fast på, om partiet ønsker det samme for Danmark.
Ingen overraskelse for DFDet er meget klart signal til Dansk Folkeparti om, at de ikke kan få en dansk afstemning om EU igennem, hvis de vil i regering med Venstre.
Det vurderer DR's politiske korrespondent Christine Cordsen.
Det er et af de områder, hvor det kan blive svært at finde en løsning, hvis de skal danne regering sammen efter valget.
Christine Cordsen, DR's politiske korrespondent- Men det er ikke en melding, som på nogen måde overrasker Dansk Folkeparti.
Det har været kendt for alle, at Venstre og Dansk Folkeparti meget uenige på EU-politikken.
- Det er et af de områder, hvor det kan blive svært at finde en løsning, hvis de skal danne regering sammen efter valget, siger hun.
Hun mener, at valget til Europa-Parlamentet 26.
maj kan ende med at ligge på et meget besværligt tidspunkt for de to partier, hvis folketingsvalget falder sådan ud, at Venstre og Dansk Folkeparti skal forsøge at danne regering.
- Hvis folketingsvalget kommer inden påske, er udfordringen, at de kan risikere at forhandle et regeringsgrundlag på et tidspunkt, hvor de står over for at skulle i valgkamp op til europaparlamentsvalget og slås med hinanden om EU-politikken.
Et senere folketingsvalg, der lægges sammen med europaparlamentsvalget, vil omvendt give den udfordring, at partierne har brugt uger på at tale sig væk fra hinanden i EU-politikken og så pludselig skal forhandle om at blive enige.
- Så parlamentsvalget ligger på et besværligt tidspunkt, hvis vi ender med, at Lars Løkke Rasmussen skal danne regering med Dansk Folkeparti.
Men der er mange hvis'er i den ligning, siger Christine Cordsen.
FacebookTwitterKopier linkEmner:Christine Cordsen (journalist)|Dansk Folkeparti|EU|Storbritannien|Valg og folkeafstemninger




https://www.dr.dk/nyheder/indland/df-vil-droppe-togprojekter-milliarder-totalt-spild-af-penge

IndlandDF vil droppe togprojekter for milliarder: 'Totalt spild af penge'En jernbanebro over Vejle Fjord og en ny bane fra Skanderborg Syd til Aarhus er alt for dyrt, mener transportordfører.
DF vil droppe planerne om at bygge en ny jernbanebro over Vejle Fjord og en bane mellem Skanderborg Syd og Aarhus.
Af Lars Lindevall02.
mar.
2019 kl.
10.
58Bemærk: artiklen er mere end 30 dage gammelLæs opÉn times rejsetid mellem København-Odense, Odense-Aarhus og Aarhus-Aalborg.
Det var et af de forkromede mål, da 'Togfonden DK' blev vedtaget af et folketingsflertal bestående af den daværende S-R-SF-regering, Dansk Folkeparti og Enhedslisten i januar 2014.
En del af grundlaget for aftalen var at bygge en jernbanebro over Vejle Fjord samt en højhastighedsforbindelse mellem Skanderborg Syd og Aarhus.
De to projekter i Togfondens fase 2 skønnes at koste mellem 8,4 og 8,6 milliarder kroner.
Men det er spild af penge, der kunne bruges på noget bedre - herunder bedre forhold for bilister og velfærd, lyder det nu fra Dansk Folkepartis transportordfører, Kim Christiansen.
Det er helt vanvittigt, hvis vi skal ud og finde næsten 10 milliarder kroner på finansloven.
Kim Christiansen, DFHvis ikke de to store projekter fjernes fra aftalen om Togfonden, truer DF derfor med at bryde forliget, skriver Avisen Danmark.
- Togfonden er nok død, siger DF’s Kim Christiansen til DR Nyheder og uddyber:- Det er helt vanvittigt, hvis vi skal ud og finde næsten 10 milliarder kroner på finansloven.
Vi synes, at tiden er løbet fra en forbindelse over Vejle Fjord og en ny bane mellem Hovedgård og Hasselager.
Det vil være totalt spild af penge, siger Kim Christiansen.
Togfonden DKDaværende transportminister Pia Olsen Dyhr (SF) landede i januar 2014 et politisk forlig om Togfonden DK.
Der blev afsat 28,5 milliarder kroner til kollektiv trafik.
S, R, SF, EL og DF var med i forliget.
Et afgørende element i Togfonden er ambitionen om at sikre, at der i fremtiden kun er en times togkørsel mellem landets største byer, Købehavn-Odense, Odense-Aarhus og Aarhus-Aalborg.
Det var planen, at Togfonden skulle finansieres via beskatning af nordsøolien, men på grund af faldende oliepriser er der rejst tvivl om økonomien i aftalen.
Vil have fokus på vejeHan mener, at der i stedet skal skabes bedre forhold for bilister.
DF sidder netop i forhandlinger med regeringen om en langsigtet plan for trafikinvesteringer.
- I de næste 10 år skal fokus være på vejene.
Der er en kæmpe stigning i vejtrafikken, og man skal ofte holde i kø.
Vi siger ikke, at man skal vælge den kollektive trafik fra, men vi skal bruge pengene der, hvor vi løser flest problemer for folk, siger Kim Christiansen.
Derudover mener han, at togprojekterne vil være så dyre, at det vil betyde mindre velfærd, herunder på social- og sundhedsområdet.
Trafikordfører for Dansk Folkeparti, Kim Christiansen, mener at projekterne er spild af penge.
Forundret over udmeldingHos en af aftaleparterne, Socialdemokratiet, er man forundret over udmeldingen fra Dansk Folkeparti.
- Det er nyt for os, at Kim Christiansen taler med så store bogstaver og gør det gennem pressen.
Det er hans valg.
Jeg synes, vi skal mødes og diskutere det ansigt til ansigt, siger transportordfører Rasmus Prehn (S) til Avisen Danmark.
Også De Radikale mener, at det er dårlig skik at sende en 'trussel' gennem medierne.
- Politiske aftaler fungerer ikke på den måde.
Det er en revolverretorik, som vi ikke vil bøje os for, siger transportordfører Andreas Steenberg (R).
Venstre, som ikke var med i forliget, bakker op omkring DF-politikerens udmelding.
Transportordfører Kristian Pihl Lorentzen (V) synes ikke, 'det er klogt at bruge penge, der ikke findes, på noget, der ikke er brug for'.
FacebookTwitterKopier linkEmner:Andreas Steenberg (politiker)|Kim Christiansen (politiker)|Socialdemokraterne|Aarhus|Trafikpolitik




https://www.dr.dk/nyheder/udland/spacex-sender-rumkapsel-i-kredsloeb-til-sommer-kan-usa-igen-sende-astronauter-afsted

UdlandSpaceX sender rumkapsel i kredsløb: Til sommer kan USA igen sende astronauter afstedSiden rumfærgernes pensionering for otte år siden er amerikanere blevet sendt op fra Rusland.
Af Andreas Lindqvist02.
mar.
2019 kl.
10.
40Bemærk: artiklen er mere end 30 dage gammelLæs opDen private rumfartsvirksomhed SpaceX sendte lidt før ni dansk tid en rumkapsel i kredsløb fra Florida.
Den er nu på vej til at mødes med den internationale rumstation ISS, som den når i løbet af i morgen.
Rumkapslen "Dragon" var under testaffyringen ubemandet.
Men den er skabt til at transportere mennesker, og kan blive godkendt til det allerede til sommer.
Når det sker, kan USA efter otte års pause igen sende astronauter op, i stedet for at købe sig plads på russiske Soyuz-fartøjer.
Raketopsendelsen set fra Vero Beach i Florida.
For SpaceX, som blev stiftet af iværksætteren Elon Musk med det eksplicitte formål at sende mennesker i rummet, er morgenens opsendelse et af de største øjeblikke i selskabets 17 år lange historie.
- Bemandet rumfart er i sidste ende SpaceX' grundlæggende mission.
Der er intet som er vigtigere for os end denne bestræbelse, siger vicepræsident i SpaceX Hans Koenigsmann til BBC.
'Ripley' fra Alien er testpilotImens der altså ikke er mennesker ombord på Dragon-rumfartøjet, bærer det alligevel en enkelt passager, som er placeret, så den kigger ud af en af kapslens vinduer.
Det er en såkaldt crash-test dukke, som har fået navnet Ripley efter skuespilleren Sigourney Weavers figur i science fiction filmserien "Alien".
Sammen med andet avanceret udstyr skal "Ripley" indsamle målinger af, hvordan den nye rumkapsel påvirker sine passagerer.
Video grab af "Ripley" under morgenens opsendelse.
Dragon har også omkring 200 kilo forsyninger ombord, som den skal aflevere til den internationale rumstation, før den igen vender tilbage til jorden.
Dagens opsendelse bliver den eneste test af selve opsendelsen.
Til juni er der dertil planlagt en test af kapslens nødsystemer, hvis en opsendelse går galt.
Går alt efter planen, forventer NASA at sende to astronauter op med Dragon til juli.
Rumfærge brændte op med syv ombordNasa pensionerede sine sidste tre rumfærger i 2011, trods at de havde fløjet mindre end halvdelen af hvad de var designet til.
Det var otte år efter at rumfærgen Columbia brændte op i atmosfæren, og besætningen på seks amerikanere og en israeler blev dræbt.
Årsagen til pensioneringen var dog økonomi - rumfærgerne var ekstremt dyre i drift.
Siden pensioneringen har USA betalt 80 millioner dollars - over en halv milliard kroner til dagens vekselkurs - per sæde på russiske soyuz-fartøjer, når landet skulle sende sine astronauter til den internationale rumstation.
En glad Elon Musk, som er grundlæggeren af SpaceX, efter den vellykkede opsendelse.
Samtidig indgik NASA milliardkontrakter med SpaceX og Boeing, så de kunne udvikle bemandet rumfart.
Projekterne har været forsinket gentagne gange.
Men med dagens opsendelse er USA snart klar til igen at sende mennesker i rummet.
Boeings Starliner-projekt forventes tidligst til april at gennemføre sin første ubemandede opsendelse.
FacebookTwitterKopier linkEmner:Den Internationale Rumstation|Elon Musk (erhvervsleder)|USA|Boeing|Rusland




https://www.dr.dk/nyheder/indland/telia-kunder-kan-igen-komme-igennem-til-akuttelefoner

IndlandTelia-kunder kan igen komme igennem til akuttelefonerDer har morgenen igennem været problemer med at få fat i hovedstadens akuttelefon.
Region Hovedstadens Akutberedskab anbefaler, at man låner en ven eller nabos telefon, hvis man har brug for hjælp- Af Anna Sol Jørgensen02.
mar.
2019 kl.
10.
39 | opdateret 02.
mar.
2019 kl.
12.
16Bemærk: artiklen er mere end 30 dage gammelLæs opTekniske problemer har her til morgen og formiddag betydet, at Telia-kunder i timevis ikke har kunnet komme igennem til akuttelefonen 1813.
Lige omkring klokken 12 er problemet dog løst, og alle Telia-kunder kan igen ringe 1813.
Det skriver hovedstadens akutberedskab på Twitter.
Tidligere lød det, at Region Hovedstaden ikke ved, om problemet omfatter alle Telia-kunder.
Hovedstadens Akutberedskab anbefalede, at man forsøgte at ringe igen, hvis man blev mødt af en optaget-tone, når man ringer 1813.
Den anbefaling blev senere justeret.
- Lån din vens eller nabos telefon, hvis du har brug for at tale med 1813, skriver beredskabet på Twitter.
1813 er Region Hovedstadens akuttelefon, som borgere skal ringe til, hvis de bliver akut syge eller får skader udenfor egen læges åbningstid.
Vurderer akuttelefonen, at det er nødvendigt, henvises man til akutmodtagelse.
Står man i en livstruende situation, skal der ringes 112.
FacebookTwitterKopier linkEmner:Lægevagt|Telia|Twitter|Erhverv|Ringe




https://www.dr.dk/nyheder/kultur/film/5-danskeres-liv-blev-vendt-op-og-ned-af-en-tv-serie-det-lyder-langt-ude






https://www.dr.dk/nyheder/indland/kunne-du-bo-med-din-svigerfamilie-hele-familien-toft-bor-under-et-tag

IndlandKunne du bo med din svigerfamilie?
Hele familien Toft bor under ét tagNye tal viser, at flere bor sammen i tre generationer.
© Mikkel Berg Pedersen/ScanpixAf Malene Koops Grønborg02.
mar.
2019 kl.
11.
04Læs opFlere til at lave mad, vaske op og gøre rent og et større overskud i hverdagen.
Lyder det som noget, du godt kunne tænke dig?
Det er i hvert fald det, familien Toft fra Silkeborg har fået, efter at parret Dorte og Thomas Ramshøj Toft besluttede sig for at flytte sammen med Thomas' forældre, Annette og Finn Toft Jacobsen.
- Vi er fire personer til at tage hånd om det praktiske, og samtidig får vi et fællesskab, der giver både værdi og overskud i hverdagen, siger Thomas Ramshøj Toft.
Huset i Silkeborg er 303 kvadratmeter, og det er et hus, som de fire voksne har købt sammen.
Annette og Finn boede før i Holstebro, mens Dorte og Thomas boede i Malling.
Men de kunne alle sammen se sig selv i Silkeborg, hvor Annette og Finn begge er født og opvokset.
- Jeg tror, det hele startede med, at jeg læste en artikel i et dameblad om en familie, der var flyttet sammen på den måde.
Uden at jeg havde snakket med Finn om det, så nævnte jeg det på et weekendophold i Blåvand, hvor vi alle sammen var, og det var nok det, der såede den første spire, fortæller Annette Toft Jacobsen.
I videoen herunder fortæller Annette og Dorte om det at flytte sammen med sin svigerdatter/svigermor:Mere hjælp til børnepasning og bedre økonomiDa idéen var kastet op i luften, begyndte familien til at kigge på nogle huse, hvor der ville være plads til dem alle seks.
- Og når først det skridt er taget, så begynder man jo at forestille sig, hvordan man ville indrette sig, og jeg tænkte, at det da egentlig ville være meget hyggeligt, siger Thomas Ramshøj Toft.
Sidste år faldt alle brikkerne så på plads.
For da først det rette hus i Silkeborg var fundet, var der to andre huse, der skulle sælges.
Dorte og Thomas fik solgt deres hus i Malling først og flyttede til Silkeborg i juni, og bare få måneder efter fulgte Annette og Finn med, da deres hus i Holstebro blev solgt.
- Jeg tror aldrig, det her har været et af 'livets store spørgsmål'.
Det har været en løbende snak, vi har haft, og i og med at vi var meget sammen i forvejen, så lå det ikke fjernt, at vi også skulle have en hverdag sammen, siger Dorte Ramshøj Toft.
Familien spiser både morgenmaden og aftensmad sammen, når det kan lade sig gøre.
Og når der er tid til det, hygger de også sammen om eftermiddagen som her.
 Ritzau Scanpix)Det første halve år, efter de alle var flyttet ind, gik med at male huset og istandsætte værelser, så de i dag passer til alle medlemmer af familien.
I huset har de en fælles stue, fælles køkken og indgang, og så har begge par hver deres afdeling med egen stue, soveværelse og badeværelse.
Derudover har børnene også et legeværelse.
- Det giver en kæmpe fleksibilitet, når man er fire voksne.
Der er mere frihed og overskud og børnene oplever altid at have enten forældre eller bedsteforældre omkring sig, siger Thomas Ramshøj Toft.
Og frihed og overskud er noget, alle fire voksne i husstanden kan mærke.
- Det giver en fantastisk frigørelse af ressourcer både i forhold til børnepasning og økonomi, når man slår husstande sammen, siger Finn Toft Jacobsen.
- De små øjeblikke, som vi måske ikke ville høre om før, dem oplever vi selv nu, og det betyder rigtigt meget, siger Finn Toft Jacobsen om at være kommet tættere på børnebørnene Caja og Theo.
 Ritzau Scanpix) - Nu er vi tre generationer i husstanden, der anskuer livet på forskellig vis, og det giver rigtigt meget perspektiv, siger Thomas Ramshøj Toft.
 Ritzau Scanpix) Farmor og Theo spiller tre på stribe.
- Jeg synes, det er en gave at få lov til at være så tæt på familien og blive en del af deres liv.
Det bedste er, at vi aldrig er alene.
Der sker hele tiden noget, og der er gang i den, siger Annette Toft Jacobsen.
 Ritzau Scanpix) Børnene ser på dejen til det rugbrød, som farfar og Caja er ved at lave sammen.
 Ritzau Scanpix) - Jeg tror, når man har mødt os, at der er flere, der tænker på, om det egentlig ville kunne fungere for dem, siger Dorte Ramshøj Toft.
 Ritzau Scanpix)1 / 5- De små øjeblikke, som vi måske ikke ville høre om før, dem oplever vi selv nu, og det betyder rigtigt meget, siger Finn Toft Jacobsen om at være kommet tættere på børnebørnene Caja og Theo.
 Ritzau Scanpix)1 / 5- Nu er vi tre generationer i husstanden, der anskuer livet på forskellig vis, og det giver rigtigt meget perspektiv, siger Thomas Ramshøj Toft.
 Ritzau Scanpix)2 / 5Farmor og Theo spiller tre på stribe.
- Jeg synes, det er en gave at få lov til at være så tæt på familien og blive en del af deres liv.
Det bedste er, at vi aldrig er alene.
Der sker hele tiden noget, og der er gang i den, siger Annette Toft Jacobsen.
 Ritzau Scanpix)3 / 5Børnene ser på dejen til det rugbrød, som farfar og Caja er ved at lave sammen.
 Ritzau Scanpix)4 / 5- Jeg tror, når man har mødt os, at der er flere, der tænker på, om det egentlig ville kunne fungere for dem, siger Dorte Ramshøj Toft.
 Ritzau Scanpix)5 / 5Hvem laver mad, og hvem vasker tøj?
Siden de flyttede ind, har familien fået mange spørgsmål omkring, hvordan det kan lade sig gøre at bo sammen på den måde.
- Jeg synes ikke, vi har mødt nogle fordomme, men mere undren og nogen, der er lidt uforstående over for det.
Folk spørger, om man virkelig godt kan det, og om det godt kan fungere, siger Dorte Ramshøj Toft.
De typiske spørgsmål handler om, hvem der laver mad og vasker op og hvilke regler, familien har.
- Og når vi så kommer til at tale om det herhjemme, så er det faktisk noget af det, vi skænker færrest tanker.
For vi har ikke rigtig nogle regler, og det kommer naturligt, hvem der gør hvad.
Vi fokuserer mere på, at det har givet os et kæmpe overskud og en stor værdi i hverdagen, siger hun.
En meget roligere hverdagMen heldigvis er alle enige om, at processen er gået over al forventning.
Selvom det har været et stort stykke arbejde, så er hverdagen i dag blevet roligere for børnefamilien, mens Annette og Finn nyder al den tid, de har sammen med børnebørnene.
- Det har givet en helt anden ro, og der er ikke noget med, at man skal skynde sig hjem og hente børn hver dag.
Det er dejligt, at vi alle sammen ser børnene vokse op og følger med i deres liv, så Thomas og jeg ikke kun selv har de oplevelser nu, siger Dorte Ramshøj Toft.
Om eftermiddagen nyder hele familien at gå i haven sammen.
 Ritzau Scanpix)Og selvom mange tror, det altid er mor og farmor Annette Toft Jacobsen, der står for maden, så er det langt fra tilfældet.
- Vi hjælper hinanden alle sammen og komplementerer hinanden meget godt, siger hun, der også har opfostret sin søn til at være glad for at stå i køkkenet:- Nogle gange laver man selv maden og nogle gange står den bare på bordet og er serveret.
Man både bidrager til og nyder godt af fællesskabet, siger Thomas Ramshøj Toft.
Med fire voksne til både at opdrage børn og holde hus er det ikke sikkert, man altid er enige.
Men også den del er gået over al forventning.
- Der er da nogle ting, hvor man tænker, at det havde jeg nok ikke selv gjort.
Men Annette og Finn har jo noget andet at komme med og en anden tilgang, end jeg har.
Børnene ved godt, at det er mor og far, der bestemmer, og hvis vi ikke er der, så er det farmor og farfar, siger Dorte Ramshøj Toft.
Tre gode råd fra familien, hvis du overvejer et 'familiekollektiv':•Overvej, om du kan sætte dig selv til side.
Man er ikke selv i centrum hele tiden, og man kan ikke bare få sin vilje og selv bestemme, hvordan alting skal gøres.
Man skal kunne se helheden og ikke kun sig selv og sin mand/kone.
•Bedsteforældrene skal kunne lide børnene og se muligheder i dem - være aktive med dem og være sammen med dem på deres vilkår.
•Man skal have et godt forhold til svigerfamilien og ikke være bange for at sige sin mening.
FacebookTwitterKopier linkEmner:Silkeborg|Holstebro|Jylland|Blåvand|Børnepasning




https://www.dr.dk/nyheder/indland/tiltalt-trylle-17280-flasker-vin-om-til-eksklusive-druer

IndlandTo tiltalt for at trylle 17.
280 flasker vin om til eksklusive druerBillig vin blev hentet hjem fra Spanien og solgt som eksklusiv italiensk, lyder tiltalen mod to mænd.
02.
mar.
2019 kl.
10.
02Bemærk: artiklen er mere end 30 dage gammelLæs opAmarone og Brunello.
Sådan lyder navnene på to af verdens mest kendte typer af rødvin fra områderne Valpolicella og Montalcino i Italien.
Vine, der ofte koster flere hundrede kroner per flaske.
Men mellem november 2012 og april 2015 kunne to mænd fra Valby i København pludselig sælge de eksklusive vine for ned til 50-60 kroner per flaske.
Der var da heller ikke tale om eksklusiv italiensk vin.
Vinen var spansk.
Og den var billig.
Det mener i hvert fald Statsadvokaten for Særlig Økonomisk og International Kriminalitet (SØIK), der har tiltalt de to mænd for at have sat falske etiketter på i alt 17.
280 flasker vin.
- Det er vores opfattelse, at de her flasker vin er importeret med det formål at sælge dem med falske etiketter.
Det er en grov sag.
Vi har ikke kendskab til nogen sager, der er bare i nærheden af det her antal, siger Dorte Frandsen, specialanklager ved SØIK, der fører sagen.
Fundet i kælderrumSagen startede 24.
april 2015, da Fødevarestyrelsen kom på kontrolbesøg på en adresse på Avedøre Holme i Hvidovre.
Her fandt styrelsen i to kælderrum i alt 636 flasker vin med etiketter som var det Amarone- eller Brunello-vin.
Bag de eksklusive etiketter var der dog andre etiketter.
Her fremgik det, at vinene var af spansk oprindelse.
- Jeg vil ikke sige, præcis hvad vinene er indkøbt til.
Men det er væsentligt lavere end det, som mange af dem blev solgt til, siger Dorte Frandsen.
De to mænd er henholdsvis 39 og 53 år og er tiltalt for i alt fire lovovertrædelser.
Herunder for varemærkekrænkelse af særlig grov karakter ved at have misbrugt de italienske vinhuses brand.
SØIK mener da også, at de to mænd skal i fængsel for svindlen.
- Jeg ønsker ikke at sige, hvad vi kræver af straf.
Men jeg kan sige, at der er tale om en sag af særlig grov beskaffenhed, og her er strafferammen op til seks års fængsel.
Flere køber klagedeDet er uvist, præcis hvordan vinene er blevet solgt, fortæller Dorte Frandsen, da det ikke har været genstand for politiets efterforskning.
Politiet har imidlertid forsøgt at finde ud af, hvor de tiltalte fik de falske etiketter fra, og hvor de blev sat på vinene.
Det er dog ikke lykkedes.
Fødevarestyrelsen kom på sporet af sagen, efter at flere henvendte sig og klagede over at have købt vin, de mente var falsk, af en af de tiltalte i sagen.
I 2015 var der fokus på falske vine i omløb.
Blandt andet DR-programmet "Kontant" berettede om en Brunello di Montalcino 2006 fra producenten Fanti, der særligt blev solgt på arbejdspladser og i sportsklubber.
Fødevarestyrelsen fandt i de to kælderrum på Avedøre Holme 180 flasker, der var mærket som Brunello di Montalcino 2006 fra producenten Fanti.
De to mænd nægter sig skyldige og fremstilles i Retten i Glostrup femte og sjette marts.
/ritzau/FacebookTwitterKopier link




https://www.dr.dk/musik/farlig-udenpaa-men-bloed-indeni-verdens-mest-populaere-rapper-er-i-danmark

MusikFarlig udenpå - men blød indeni: Verdens mest populære rapper er i DanmarkPost Malones hemmelige våben er pop forklædt som hiphop, vurderer ekspert.
© Ritzau Scanpix / Grafik: Oliver Seppo RasmussenAf Christian Mejdahl Buhl02.
mar.
2019 kl.
10.
00Læs opMed et månedligt antal lyttere på mere end 50 millioner Spotify-brugere er Post Malone netop nu det varmeste navn på hiphop-scenen.
Rapperen gæster Danmark i aften, når han indtager en fuldstændig udsolgt Royal Arena i København.
Lyt til Post Malones 'Wow', mens du læser.
Post Malone - WowOg med hits som 'Better Now', 'Rockstar', 'Psycho' og 'Sunflower' er der lagt i ovnen til en koncert fuld af håndtegn og svedige t-shirts.
Om Post MaloneAlder: 23.
Navn: Austin Richard Post.
Har været aktiv som musiker siden 2013.
Er vokset op i Grapevine i Texas, USA.
Har arbejdet sammen med artister som blandt andre 21 Savage, Ty Dolla $ign, Nicki Minaj og Justin Bieber.
Står bag hits som 'Sunflower', 'Better Now', 'Rockstar', 'Psycho', 'I Fall Apart' og 'Congratulations'.
Men spørger man Fie Neergaard, som er vært på hiphop-programmet 'Sovsen' på P3, så skyldes Post Malones vanvittige succes, at han faktisk ikke rigtig kan kaldes rapper.
- Han er enormt melodisk og rammer en trend med, at melodisk rap er populært.
For nogle af sangene kan dårligt kaldes rap eller hiphop.
Hans musik krydser enormt meget over i pop og låner også elementer fra rock og country.
Og derfor er der flere med på vognen, end hvis det havde været ren hiphop, siger hun.
Læs også:Se billederne: Hiphop-covers ligner tit noget, der er løgn - og det er der en grund tilHun peger på, at Post Malones tekstunivers også vækker genklang hos yngre musikforbrugere, der er vant til, at der godt må være flere følelser i hiphop, end der for eksempel har været tidligere.
- Det må godt være følsomt samtidig med, at det er pakket sejt ind.
Så hans image er stadig det her med ansigtstatoveringer, men det kommer i en fin forlængelse af, at der igennem de senere år er åbnet for, at musikken rummer temaer som for eksempel sindslidelser.
Så stereotyperne er brudt, og man behøver ikke at ty til prale-rap for at være et hit, siger Fie Neergaard.
Sådan ser de ud.
Post Malones ansigtstatoveringer.
Her ses han og de til Grammy-uddelingen i februar.
Meget mere end sine ansigtstatoveringerMed sit omtalte, tatoverede ansigt står han side om side med rappere som Lil Xan, Tekashi 6ix9ine og Lil Pump, der med tuscher i fjæset alle er på toppen af karrieren.
Og Post Malone har selv udtalt, at han har fået mange af ansigtstatoveringerne for at provokere én helt bestemt person:- Jeg vil gøre alt for at pisse min mor af, har rapperen tidligere sagt.
Men tag ikke fejl af Post Malone.
På de fleste billeder står han med et kæmpe smil.
Han har ikke været ude at banke nogen, og han er ikke med i nogen bander.
Så på den måde kan han appellere til både rapfans og dem, som ikke går synderligt op i rap.
Fie NeergaardIfølge Fie Neergaard er der kæmpe forskel på de såkaldte Soundcloud-rappere som førnævnte Lil Xan, Lil Pump og Tekashi 6ix9ine og så den 23-årige Austin Post, som er Post Malones borgerlige navn.
Læs også:Det mærkeligste reklamestunt længe?
Rapstjerne bruger video af fødende kone i reklame for nyt album- Han har en anden likeability.
På de fleste billeder står han med et kæmpe smil.
Han har ikke været ude at banke nogen, og han er ikke med i nogen bander.
Så på den måde kan han appellere til både rapfans og dem, som ikke går synderligt op i rap, siger Fie Neergaard og fortsætter:- Han er ikke farlig, selvom han ser sådan ud.
Så der er på papiret ikke noget, man ikke kan synes om ved Post Malone.
Hør Post Malones gennembrudshit her.
Post Malone - White IversonSuccesen for rapperen - ansigtstatoveringer eller ej - falder også godt i tråd med den musikindustri, som vi har i dag, hvor det i højere grad er rappere som Drake, J.
Cole og Travis Scott, der dominerer hitlisterne til fordel for fortidens hitlistedronninger som Lady Gaga, Katy Perry og Taylor Swift.
Læs også:Hitsangerinde vil lave musik som rapperne: 'Hvorfor må de, når jeg ikke må?
'- Hiphop er det populære lige nu og har indflydelse på alt.
Og det er blevet mega populært på relativt kort tid.
Selvom det i virkeligheden er popsange, som så er pakket ind i 'sej rap og kant'.
Men det betyder alligevel meget, at alt er inspireret af hiphop for tiden, siger Fie Neergaard, som mener, at Post Malone kan hitte mange år endnu.
- Jeg synes, han har bygget sin karriere forholdsvis solidt, men stille og roligt op.
Det er ikke ét hit, der har gjort ham stor hen over natten.
Så jeg kan ikke se, hvorfor toget skulle stoppe lige foreløbig.
Selv hvis hiphop blev kikset til næste år, så har han flere tangenter at spille på, fordi han spænder så bredt i sin genre.
Post Malone spillede koncert på Bøgescenen under Smukfest 2018.
Koncerten blev modtaget med store roser fra de danske anmeldere, der var vilde med den amerikanske rapper.
FacebookTwitterKopier linkEmner:Lady Gaga (musiker)|Pop og rock|Post Malone (musiker)|København|Spotify




https://www.dr.dk/sporten/formel1/formel-1-positiv-kevin-magnussen-efter-spanske-testuger

Formel1Formel 1: Positiv Kevin Magnussen efter spanske testugerDe to Formel 1-testuger i Spanien har givet et godt udbytte for Kevin Magnussen og teamet, mener han.
Kevin Magnussen i aktion på banen i Barcelona i sin sorte Haas-racer, der i år har fået nyt udseende.
02.
mar.
2019 kl.
09.
41Bemærk: artiklen er mere end 30 dage gammelLæs opFredag fik Formel 1-feltet lov til at køre de sidste testkilometer på banen i Barcelona, inden det 17.
marts går løs med VM-serien startende i Australien.
På sidstedagen i Barcelona fik danske Kevin Magnussen kørt 94 omgange og nåede op på samlet 403 omgange i løbet af de to testuger.
Og det er en tilfreds dansker, som forlader Catalonien.
- Overordnet set har det været to produktive uger i Spanien, og det er dagen i dag (fredag, red.
) endnu et eksempel på, lyder det fra Magnussen til Haas-teamets hjemmeside.
- Fra begyndelsen har VF-19'eren (den nye Haas-bil, red.
) føltes god, og jeg kan se, hvordan vi har gjort fremskridt hver eneste dag med hensyn til balance og ydeevne.
Læs også:Sejrshungrende Magnussen vil køre sig i stilling til vindersæde: ’Drømmen er Ferrari’Dermed kan den danske Haas-kører begynde at rette øjnene mod Melbourne om et par uger, men der er stadig ting, som skal nås inden.
- Man får aldrig testkilometer nok.
Sådan er det bare.
Men jeg er glad for, hvad jeg har opnået, siger danskeren, som var et halvt sekund langsommere end teamkammerat Romain Grosjean i sidste træning.
- Der er meget mere arbejde at gøre, inden vi rammer banen i Melbourne, men jeg kan ikke vente med at få gang i sæsonen og komme til at køre løb igen.
Kevin Magnussen sluttede sidste sæson som nummer ni i VM-stillingen, mens Grosjean blev nummer 14.
/ritzau/FacebookTwitterKopier linkEmner:Kevin Magnussen (racerkører)|Romain Grosjean (racerkører)|Spanien|Barcelona|Formel 1




https://www.dr.dk/nyheder/regionale/trekanten/landmaend-betales-droppe-ploven-gaes-glenter-og-havoerne-lokket-frem

TrekantområdetLandmænd betales for at droppe ploven: Gæs, glenter og havørne lokket fremDer skal mere natur ind i Vejle Ådal – og landbrugsjorden skal hjælpe.
Bo Levesen (t.
v.
) fra Vejle Kommune sammen med landmand Michael Lund.
Af Annette Jespersen og Rasmus Dyrberg Hansen02.
mar.
2019 kl.
10.
09Bemærk: artiklen er mere end 30 dage gammelLæs opI Vejle Ådal har både kommunen og Den Danske Naturfond en ambition om, at naturen skal komme mere til sin ret.
Men det er svært, når landskabet bliver pløjet eller gødet af landmændene, der ejer jorden.
Den Danske Naturfond har som et led i en indsats for at udvikle naturen arbejdet med at kompensere landmænd for at lade være med at dyrke deres jord.
Michael Lund fra Egtved er en af de landmænd, der har sagt ja til den model.
Han er blevet tilbudt økonomisk kompensation for ikke at gøde eller pløje sin jord i området.
Vi har fået mange flere gæs, glenten er her igen og sidste år havde vi besøg af havørne.
Michael Lund, landmand- Vi har fået mange flere gæs, glenten er her igen, og sidste år havde vi besøg af havørne, siger Michael Lund.
20 hektar tilEn del af Michael Lunds 140 hektar jord er allerede nu udlagt til natur, og nu stopper han med at dyrke yderligere knap 20 hektar landbrugsjord.
Prisen fastsættes individuelt hver gang, og Michael Lund får omkring 70.
000 kroner for at give afkald på pløjning og gødning af de knap 20 hektar i år.
- Der er et tab i, at vi ikke kan lave foder eller salgsproduktion, og det bliver vi kompenseret for.
Nu plejer vi jorden, så vi får noget mere natur, siger Michael Lund.
På lang sigt tænker vi, at naturen og friluftslivet skal råde her i Vejle Ådal.
Bo Levesen, naturmedarbejder, Vejle KommunePengene kommer fra Den Danske Naturfond, der ser store perspektiver i området.
- Vejle Ådal er kendetegnet ved mange private lodsejere og en masse fine naturværdier, vi har kunnet støtte, siger chefkonsulent i Den Danske Naturfond Mads Jacobsen.
Ejer stadig jordenDet er stadig landmændene, der ejer jorden, og det er vigtigt for Michael Lund, der ikke vil afgive sin jord.
- Vi har jo kun købt ploven af jorden, kan man sige.
Michael ejer stadig jorden, og han kan gå på jagt, fiske og lade sine dyr græsse her, siger Bo Levesen, der er naturmedarbejder i Vejle Kommune.
Et blik ud over Vejle Ådal, som Den Danske Naturfond og Vejle Kommune gerne vil give mere naturligt liv.
 Bo Levesen og Michael Lund har en fælles ambition om mere natur i området.
 Michael Lunds køer må stadig græsse på området, som han stadig er ejer af.
1 / 3Et blik ud over Vejle Ådal, som Den Danske Naturfond og Vejle Kommune gerne vil give mere naturligt liv.
1 / 3Bo Levesen og Michael Lund har en fælles ambition om mere natur i området.
2 / 3Michael Lunds køer må stadig græsse på området, som han stadig er ejer af.
3 / 3Han er begejstret for udsigten til mere natur i Vejle Ådal, og der er planer om, at flere landmænd skal tilbydes penge for at droppe dyrkningen.
- På lang sigt tænker vi, at naturen og friluftslivet skal råde her i Vejle Ådal, siger Bo Levesen.
Han vurderer, at cirka 300 hektarer i ådalen stadig bliver dyrket, og at det areal med fordel kan omlægges til natur.
Den Danske Naturfond har på landsplan støttet i alt syv projekter, hvori der indgår en kompensation til landmanden for at undlade at gøde og pløje sin jord.
Herudover har Den Danske Naturfond økonomisk støttet en lang række andre initiativer til gavn for natur og biodiversitet.
FacebookTwitterKopier linkEmner:Den Danske Naturfond|Vejle|Landbrug|Planteavl|Vejle Kommune




https://www.dr.dk/sporten/oevrig/har-sportens-stoerste-stjerner-ogsaa-et-klimaansvar

Øvrig sportHar sportens største stjerner også et klimaansvar?
De internationale forbund forsøger sig med klimaløfter og luftige visioner, men vil sportens verden for alvor bidrage positivt til det samlede klimaregnskab, skal de største stjerner vise vejen.
Af Peter Kobbersmed02.
mar.
2019 kl.
09.
59Læs opAmerikanske sportsstjerner som LeBron James og Colin Kaepernick har de seneste år aktivt involveret sig i kampen for borgerrettigheder, Cristiano Ronaldo og Lionel Messi er med i antiracisme-kampagner.
Til gengæld er det sværere at finde sportsstjerner, som er gået aktivt ind i en anden af tidens varme politiske kartofler; klimaforandringerne.
Jeg har et ansvar, fordi jeg er menneske, ikke fordi jeg er atlet.
Mark O.
Madsen, MMA-udøverOg det er en skam, mener Morten Mølholm, direktør i Danmarks Idrætsforbund (DIF):- Sportens største stjerner bør også tage et klimaansvar.
De har en opgave som rollemodeller, og det kunne jo være fint, hvis de sendte nogle signaler i valget af bil, og hvis de ikke hver gang chartrede deres eget fly.
Man kan godt få fornemmelsen af, at mange af de allerstørste profiler lever i en osteklokke med en livsførelse, der nok kan være misundelsesværdig, men ikke nødvendigvis beundringsværdigMorten Mølholm, direktør i DIFMorten Mølholm synes det er ærgerligt, når de store stjerner primært bruger deres rækkevidder på eksempelvis sociale medier til at flashe et liv med fart på forbruget.
-Man kan godt få fornemmelsen af, at mange af de allerstørste profiler lever i en osteklokke med en livsførelse, der nok kan være misundelsesværdig, men ikke nødvendigvis beundringsværdig.
Det er ikke altid, at de største sportsstjerner viser vejen på de her samfundsmæssige spørgsmålAlles ansvarMark O.
Madsen, tidligere OL-sølvvinder og nu professionel MMA-udøver, er formand for Danske Elitesportsudøveres Forening.
Han er skeptisk over for ideen om, at der skulle ligge et særligt ansvar på idrætsudøvere.
- Vi skal som atleter selvfølgelig være bevidste om vores muligheder som forbilleder - også når det gælder klimaspørgsmålet.
Men jeg synes ikke, at mit ansvar er større end andres.
Jeg har et ansvar, fordi jeg er menneske, ikke fordi jeg er altet, siger Mark O.
Madsen.
Lionel Messi og mange af de største stjerner i international fodbold har ofte lagt ansigt til kampagner mod racisme.
Bliver klimaspørgsmålet det næste indsatsområde?
 Det amerikanske basketball-ikon LeBron James er ofte markant og tydelig i samfundsspørgsmål.
Han har været producent på en dokumentar om borgerrettighedsbevægelsen i USA og ses her med Michelle Obama som en del af en kampagne for bedre forhold på amerikanske skoler.
 Cristiano Ronaldo gik i december til angreb mod racisme.
Efter et opgør mod Napoli, hvor holdets forsvarspiller Kalidou Koulibaly blev udsat for racistiske tilråb, skrev Juventus-stjernen på Instagram: "I verden og i fodbold skal der altid være uddannelse og respekt.
Nej til racisme og til alle former for fornærmelser og diskrimination.
" 1 / 3Lionel Messi og mange af de største stjerner i international fodbold har ofte lagt ansigt til kampagner mod racisme.
Bliver klimaspørgsmålet det næste indsatsområde?
1 / 3Det amerikanske basketball-ikon LeBron James er ofte markant og tydelig i samfundsspørgsmål.
Han har været producent på en dokumentar om borgerrettighedsbevægelsen i USA og ses her med Michelle Obama som en del af en kampagne for bedre forhold på amerikanske skoler.
2 / 3Cristiano Ronaldo gik i december til angreb mod racisme.
Efter et opgør mod Napoli, hvor holdets forsvarspiller Kalidou Koulibaly blev udsat for racistiske tilråb, skrev Juventus-stjernen på Instagram: "I verden og i fodbold skal der altid være uddannelse og respekt.
Nej til racisme og til alle former for fornærmelser og diskrimination.
" 3 / 3Men hvis DIF ønsker at flere atleter engagerer sig i klimaspørgsmål, kan man måske også passende spørge, hvor meget DIF selv gør?
Ifølge Morten Mølholm fylder klimaet allerede en hel del i bevidstheden på DIF’s kontorer i Brøndby.
- I al ubeskedenhed synes jeg faktisk, at vi gør en hel del.
Og det gør vi primært af to årsager.
Den første er egennyttig: Hvis vi skal have lov til at bedrive vores idrætter, som for en stor del foregår i naturen, så er vi også nødt til at gøre det på en ansvarlig måde.
Det er ganske enkelt nødvendigt for vores egen idrætsudfoldelse.
- Den anden årsag er det større samfundsperspektiv.
Vi skal alle bidrage for at løse klimaudfordringerne.
Og der er ingen tvivl om, at idrætten og DIF kan og skal bidrage med de mange medlemmer, vi er i kontakt med.
Vi har noget at skulle have sagt i forhold til det samlede klimaregnskab.
Men vi kan altid gøre mere, siger Morten Mølholm.
Varm luft?
Klimaforandringerne er ikke et nationalt problem: Udfordringerne er verdensomspændende og kræver derfor globale løsninger.
Selvom DIF fik alle danske atleter til at cykle til OL i Tokyo, ville det ikke gøre en afgørende globale forskel.
Men i de store internationale sportsorganisationer er der også en spirende klimabevidsthed.
Det er fint med papirer, udtalelser og skåltaler, men resultaterne skal jo ses i praksis.
Jesper Theilgaard, klimaekspertDen Internationale Olympiske Komité har (IOC) 2020-planer med fokus på bæredygtighed, og ved COP-24 i december i Polen søsatte 17 af sportens største aktører med IOC, Fifa og Uefa i spidsen klimainitiativet “Sport for Climate Action Framework”: En rammeaftale med fem principper, som skal gennemstrømme organisationernes arbejde.
Sport for Climate Action FrameworkDe fem principper i rammeaftalen: "Sport for Climate Action Framework":Påtage sig en systematisk indsats til at fremme et større miljømæssigt ansvarReducere det overordnede klimaaftrykUddanne til handling på klimaområdetFremme bæredygtigt og ansvarligt forbrugAdvokere for en klimaindsats gennem kommunikationMen batter det noget eller er det bare imagepleje?
Klimaekspert og meteorolog Jesper Theilgaard er ikke imponeret af de store organisationer.
- Det er fint med papirer, udtalelser og skåltaler, men resultaterne skal jo ses i praksis, siger han og fortsætter.
- Jeg er ikke så imponeret af de store aktører som IOC og Fifa’s ageren i det her spørgsmål.
De er for mig ret usynlige, og det kan være svært at få øje på de konkrete initiativer og handlinger.
Men spørgsmålet er, om den største forskel ikke også kunne gøres, hvis de store sportsprofiler meldte sig på banen.
Så ligesom Morten Mølholm beder Jesper Theilgård også atleterne om at tage ansvar.
Men uanset om man er Cristiano Ronaldo med millioner af følgere eller en dansk atlet med OL-drømme, er der ikke nødvendigvis overskud i hverdagen til at være miljøaktivist, mener Mark O.
Madsen.
- Vi kan hurtigt have et billede af, at de globale megastjerner lever en bekymringsløs tilværelse med uanet tid.
Men det er benhård dedikation, som har bragt dem til toppen, og de smider stadig mange timer i træningslokalet, siger Mark O.
Madsen.
Han kører selv tusindvis af kilometer om året for at passe de mange ugentlige træningspas og har derfor overvejet at skifte til en el-bil for at skåne miljøet.
Men de timer, som en el-bil skal bruge på opladning, ville gå fra tid med konen og de to børn eller fra hans restitution.
- Jeg ville da ønske, at det var lettere at træffe de mest klimavenlige valg, men man tager hurtigt ressourcerne fra et andet sted.
Og blev jeg tilbudt en stor kamp i Las Vegas, skulle jeg træffe et valg mellem at stige på flyveren eller at blive hjemme, siger Mark O.
Madsen og fortsætter.
- I sportens verden vil man jo ultimativt gerne finde verdens bedste atleter, og det finder man lettest ved at lade dem dyste mod hinanden.
Derfor er det jo indtil videre svært eksempelvis at droppe flyrejser.
FacebookTwitterKopier linkEmner:Colin Kaepernick (fodboldspiller)|Cristiano Ronaldo (fodboldspiller)|IOC|Klimaændringer|USA




https://www.dr.dk/nyheder/regionale/oestjylland/kvote-2-man-skal-bare-tage-springet-man-bliver-alligevel-aldrig-sikker

ØstjyllandKvote 2: ’Man skal bare tage springet – man bliver alligevel aldrig sikker’Universiteterne landet over holder i disse dage åbent hus.
Kasper Kristiansen (tv.
) og hans kammerat Rasmus Andersen er taget til U-Days på Aarhus Universitet for at blive klogere på de forskellige uddannelsesmuligheder.
(© Dr Østjylland)Af Lise Thorsøe og Emma Lichscheidt02.
mar.
2019 kl.
09.
27Bemærk: artiklen er mere end 30 dage gammelLæs opTusindvis af unge står over for at skulle vælge uddannelse, og i disse dage holder landets universiteter åbent hus.
Der er nemlig snart ansøgningsfrist for kvote 2.
Men mange frygter at vælge forkert.
Blandt andre Kasper Kristiansen, der torsdag var til U-Days på Aarhus Universitet.
Han har nu holdt tre sabbatår, fordi han er i tvivl om, hvilken uddannelse, han skal vælge.
- Vi får at vide hele vores barndom, at vi skal vælge det rigtige og de fag, der bygger op til den uddannelse, vi gerne vil have.
Og det med at fejle er lidt tabubelagt, siger han.
Heller ikke Mette Rydder ved, hvad hun skal vælge.
- Jeg har kigget på noget kemiteknologi, noget stærkstrømsingeniør og noget computerteknologi.
Det er jo egentlig meget forskelligt, og jeg synes, det lyder spændende alt sammen, forklarer hun.
Mette Rydder synes, at mange forskellige uddannelser lyder spændende.
(© Dr Østjylland)Anne Teglborg, der er leder af studievejledningen på Aarhus Universitetet, oplever i stigende grad, at unge er bange for at vælge den forkerte studieretning.
- Det har nok altid været naturligt at være i tvivl om sit uddannelsesvalg, det tror jeg, de fleste af os har oplevet.
Men vi oplever en stigende tendens til, at det er svært og en udfordring for mange unge at finde ud af, hvad det rette valg er, siger hun.
Hos studievejledningen anbefaler man derfor de kommende studerende at undersøge tingene grundigt.
- Mange håber, at de vågner op en morgen, og så står der skrevet på himlen, hvad de skal være, og hvad der er det store kald i deres liv.
Men for de fleste af os er der mange ting, der kan gøre os glade og udfordre os og give os et spændende arbejdsliv, siger hun.
Studievejleder Anne Teglborg opfordrer de unge til bare at kaste sig ud i det.
(© Dr Østjylland)Hun opfordrer de unge til at droppe tvivlen og gå i gang, for man kan altid justere undervejs.
- Når man er færdig med sin research, skal man bare tage springet.
Vi plejer at sige, at man aldrig skal forvente at blive hundrede procent sikker, for der er en naturlig tvivl, men man skal bare kaste sig ud i det, siger hun.
Der er lagt mange begrænsninger ind for deres muligheder for at træffe omvalg.
Så de kan ikke mærke sig igennem uddannelsessystemet, for der er stopklodser hele vejen, som de unge bremses af.
Noemi Katznelson, professor på Center for Ungdomsforskning ved Aalborg UniversitetDet er et rigtigt godt råd, siger professor på Center for Ungdomsforskning ved Aalborg Universitet Noemi Katznelson.
- Mange unge tror, at man skal finde noget, der føles helt rigtigt, men det finder man først ud af ved at prøve det af, siger hun.
Hun fortæller, at unge førhen var nervøse for helt konkrete ting, eksempelvis om man mon ville bestå den næste eksamen.
I dag ser forskerne, at de unges angst er mere diffus, og det er ikke blevet lettere for de unge med ny lovgivning som uddannelsesloftet, lyder det fra professoren.
- Der er lagt mange begrænsninger ind for deres muligheder for at træffe omvalg.
Så de kan ikke mærke sig igennem uddannelsessystemet, for der er stopklodser hele vejen, som de unge bremses af, siger hun.
- Så der er måske et behov for at se på, om man har lagt for mange stopklodser ind for de unge for at finde ud af, hvad det rigtige valg er for dem.
Der er ansøgningsfrist for kvote 2 den 15.
marts klokken 12.
Læs også:Unge skal have bedre hjælp til omvalg af uddannelseFacebookTwitterKopier linkEmner:Videregående uddannelser|Uddannelse|Aalborg Universitet|Aarhus Universitet|Aarhus




https://www.dr.dk/nyheder/udland/otte-partier-vil-smide-orbans-parti-ud-af-eu-gruppe

Valg til Europa-ParlamentetSe temaUdlandOtte partier vil smide Orbáns parti ud af EU-gruppeDet ungarske parti Fidesz, der ledes af premierminister Viktor Orbán, kan være tæt på at ryge ud af EU-gruppe.
Ungarns premierminister, Viktor Orbán, har ved flere lejligheder kritiseret EU.
)02.
mar.
2019 kl.
09.
57Bemærk: artiklen er mere end 30 dage gammelLæs opOtte europæiske partier kræver, at det ungarske parti Fidesz, som premierminister Viktor Orbán står i spidsen for, bliver smidt ud af den borgerlige EU-gruppe EPP.
Partierne har skrevet til gruppens formand med krav om en suspendering på grund af store politiske uenigheder.
Det skriver den britiske avis Financial Times.
Orbán har blandt andet kritiseret EU's integrationspolitik og kommissionsformand Jean-Claude Juncker.
Fidesz er desuden blevet kritiseret for at ignorere grundlæggende retsprincipper og for at indskrænke ytringsfriheden i landet.
Afgøres 20.
martsDet græske parti Nyt Demokrati var fredag det seneste til offentligt at gå imod Orbán i EPP-gruppen, der er den største politiske gruppering i Europa-Parlamentet.
I forvejen var der modstand fra partier i Sverige, Belgien, Portugal, Finland og Holland.
EPP er tidligere blevet kritiseret for at beskytte Viktor Orbáns parti.
Formanden for EPP, tyskeren Manfred Weber, har ved flere lejligheder kriseret Orbán.
Indtil videre har han dog afvist at suspendere ham.
Manfred Weber, der går efter at blive den næste formand for EU-Kommissionen, har krævet, at Orbán undskylder for sin kritik af EU og ellers blive smidt ud af EPP.
- Alle muligheder er på bordet.
Jeg forventer, at han undskylder og stopper kampagnen (mod Juncker, red.
), siger Manfred Weber til det tyske magasin Der Spiegel.
Der er planlagt en afstemning om Fidesz' fremtid i EPP 20.
marts.
Fidesz står ifølge en meningsmåling til at få 53 procent af stemmerne ved det kommende valg til Europa-Parlamentet i maj.
Det vil udløse 13 mandater.
De Konservative tøverDanmark har kun et enkelt medlem af EPP.
Det er De Konservatives Bendt Bendtsen, som ikke genopstiller.
De Konservative har indtil videre ikke været helt tydelig omkring holdningen til Fidesz' medlemskab af EPP.
Læs også:Dansk-svensk front mod Orbán: Ungarsk regeringsparti skal udelukkes fra partigruppePartiets spidskandidat til parlamentsvalget i maj, Pernille Weiss, har udtalt, at hun godt kan forstå, hvis Fidesz ryger ud.
Samtidig har hun spillet bolden videre til partiformand Søren Pape Poulsen, da hun mener, at beslutningen må blive taget blandt de partiformænd, der sidder i EPP.
/ritzau/FacebookTwitterKopier linkEmner:Bendt Bendtsen (politiker)|EU|Europa-Parlamentet|Valg og folkeafstemninger|Storbritannien




https://www.dr.dk/nyheder/udland/canadiske-tobaksselskaber-skal-betale-81-milliarder-til-rygere-advarede-ikke-om

UdlandCanadiske tobaksselskaber skal betale 81 milliarder til rygere: Advarede ikke om sundhedsfareRygere var ikke godt nok informeret om risici ved tobak og skal derfor godtgøres, lyder canadisk dom.
02.
mar.
2019 kl.
08.
42Bemærk: artiklen er mere end 30 dage gammelLæs opEn ankedomstol i Canada opretholdt fredag en dom mod en række tobaksselskaber, der skal betale omkring 81 milliarder kroner til rygere, fordi de ikke var advaret om sundhedsrisikoen ved rygning.
Det skriver nyhedsbureauet AFP.
Erstatningen vil gå til omkring 100.
000 rygere og tidligere rygere i den canadiske provins Quebec, der havde anlagt et stort gruppesøgsmål.
Ifølge gruppen havde tobaksselskaberne siden 1950'erne vidst, at rygning var sundhedsskadeligt og kræftfremkaldende uden at advare forbrugerne om det.
Nogle af sagsøgerne har røget siden 1960'erne.
De tre tabere i sagen er de canadiske datterselskaber til giganterne British American Tobacco, Philip Morris International og Japan Tobacco International.
Søgsmålet blevet anlagt helt tilbage i 1998 og har siden været på rundtur i det canadiske retssystem.
Renter på syv milliarder kronerFredagens ankesag var på baggrund af en dom i 2015, hvor tobaksselskaberne blev pålagt at betale 74 milliarder kroner.
I mellemtiden er der blevet pålagt renter på syv milliarder kroner.
Advokaterne fra den vindende lejr udtrykker stor tilfredshed med afgørelsen, mens tobaksselskaberne mener, at rygerne var klar over, hvad rygning kan gøre ved helbredet.
- Vi er skuffet over dagens afgørelse.
Som dommen i den lavere domstol viste, så var canadiske forbrugere klar over den risiko, der er forbundet ved tobak.
Det burde vi ikke holdes ansvarlige for, siger talsmand Erik Gagnon fra Imperial Tobacco Canada til AFP.
Tobaksselskaberne har mulighed for at anke dommen til Canadas højesteret, hvilket nogle af dem tygger på.
Det skal ske inden for en måned.
/ritzau/FacebookTwitterKopier link




https://www.dr.dk/nyheder/politik/zenia-stampe-som-danse-loes-og-finde-ud-af-kjolen-sidder-fast-i-trusserne

PolitikZenia Stampe: 'Som at danse løs og finde ud af, at kjolen sidder fast i trusserne'Meningsmålinger fylder meget i medierne.
Især op til et valg.
Men hvad synes politikerne selv om det?
Flere politikere taler om deres forhold til meningsmålinger i fredagens udgave af Det Politiske Talkshow på DR2.
Af Emil Winckler02.
mar.
2019 kl.
07.
52Bemærk: artiklen er mere end 30 dage gammelLæs op12 søjler i forskellige farver.
DR Nyheders nyeste meningsmåling udkom i går, og dem kommer der sikkert mange af op til det kommende folketingsvalg.
Og når politikerne skal forholde sig til målingerne, så fyrer de som regel nogle standardsvar af, fortæller miljø- og fødevareminister Jakob Ellemann-Jensen.
- Jeg havde jo en telefonsvarer på et tidspunkt som politisk ordfører som sagde: Du har ringet til Jakob Ellemann.
Ringer du om en meningsmåling, hvor venstre går frem, så skyldes det regeringens målrettede politik.
Ringer du om en måling, hvor venstre går tilbage, så kan man ikke udlede noget af en enkelt måling, siger han i fredagens udgave af Det Politiske Talkshow på DR2.
Brandtaler ikke på returBag standardsvaret gemmer sig tit en anden virkelighed.
Målingerne betyder nemlig meget, siger flere politikere.
Det kan blandt andet betyde noget for ens debatform, fortæller Zenia Stampe (R)- Har du medvind eller modvind?
Så kan du holde en vanvittig god tale, men hvis dine egne vælgere vender ryggen til dig, så er det som at danse løs, og bagefter finder man ud af, at kjolen sad fast i trusserne, fortæller hun i Det Politiske Talkshow.
Men ifølge Laura Lindahl fra Liberal Alliance, betyder det ikke at man går på kompromis med sine holdninger.
Hun går ikke så meget op i, om vælgerne i en måling vender én ryggen, når hun betræder talerstolen.
- Det kan godt være, at langt de fleste af vælgerne er uenige, men vi fortsætter med at holde vores brandtaler, siger Laura Lindahl (LA).
Flere partier sammenligner også direkte med partier af samme størrelse, og hvordan mandaterne er fordelt i blokken.
For størrelse betyder faktisk noget, fortæller Zenia Stampe (R)- Der kommer til at være nogle forhandlinger, hvis der er flertal i den røde blok, og der betyder styrkeforholdet jo også noget, siger hun.
FacebookTwitterKopier linkEmner:Jakob Ellemann-Jensen (politiker)|Laura Lindahl (politiker)|Liberal Alliance|DR2|Valg og folkeafstemninger




https://www.dr.dk/nyheder/indland/lillebaeltsbroen-er-igen-aabnet-i-begge-retninger

IndlandLillebæltsbroen er igen åbnet i begge retningerEfter morgenens harmonikasammenstød er Lillebæltsbroen nu genåbnet, oplyser politiet.
Arkivfoto.
Lillebæltsbroen er genåbnet efter morgenens trafikulykke.
Af Lars Lindevall02.
mar.
2019 kl.
07.
53Bemærk: artiklen er mere end 30 dage gammelLæs opLillebæltsbroen er nu genåbnet i begge retninger.
Det oplyser Sydøstjyllands Politi på Twitter.
- Der er nu åbnet i begge retninger med nedsat hastighed på 80 kilometer i timen.
Der kan stadigvæk være glat og tåget.
Kør forsigtigt og hold afstand, skriver politiet.
Lillebæltsbroen mellem Jylland og Fyn har på grund af en større ulykke været spærret i begge retninger her til morgen.
11 køretøjer var involveret i ulykken, men der var ingen alvorligt tilskadekomne, oplyser politiet.
De kører op i hinanden, fordi der er så dårlig sigtbarhed.
Jesper Brian Jensen, vagtchef hos Sydøstjyllands PolitiLæs også:Masse-ulykke i nat lukkede Lillebæltsbroen flere timer her til morgenHarmonika-sammenstødDen første anmeldelse om et uheld på broen modtog Sydøstjyllands Politi klokken 04.
19.
- Vi har en bilist, der mister herredømmet derude.
Det er glat og tåget.
Hun rammer ikke noget og får kontrol over bilen igen.
Kort tid efter kommer der en lastbil, der standser op for at sørge for, at hun ikke bliver påkørt yderligere.
Og så kommer færdselsuheldene ellers slag i slag derefter.
De kører op i hinanden, fordi der er så dårlig sigtbarhed, siger vagtchef hos Sydøstjyllands Politi Jesper Brian Jensen til DR Nyheder.
Også en patruljevogn og en ambulance blev ramt, da bilisterne ikke kunne se dem i den tætte tåge.
- En patruljevogn bliver også ramt på trods af, at den har blå blink på, og den første ambulance bliver også bulet, siger vagtchefen.
Læs også:Tæt tåge skaber 'voldsomt vejr' flere steder i landetFacebookTwitterKopier linkEmner:Sydøstjyllands Politi|Middelfart|Jylland|Ulykker|Politi




https://www.dr.dk/nyheder/indland/den-digitale-proevevagt-overvaagnings-kritiske-elever-faar-ministeriet-til-rette

Indland'Den digitale prøvevagt': Overvågnings-kritiske elever får ministeriet til at rette fejlIt-sikkerhedsekspert kalder den slags totalovervågning for en vidtgående indgriben, som man burde undgå.
It-sikkerhedsekspert råder eleverne til at slette programmet, når eksamen er slut.
Af Mette Richardt og Mette Munk02.
mar.
2019 kl.
09.
04 | opdateret 02.
mar.
2019 kl.
15.
35Bemærk: artiklen er mere end 30 dage gammelLæs opEt nyt overvågningsprogram skal til sommer være med til at bekæmpe snyd på landets gymnasier og SKAL være installeret på pc'erne, når eksamen starter.
Men adskillige elever har påpeget risikoen for overvågning udefra, og at programmet henter langt flere personoplysninger end ministeriet fortæller.
Det har fået ministeriet til at holde møde fredag med Danske Gymnasieelevers Sammenslutning, Landssammenslutningen af Handelsskoleelever og Erhvervsskolernes Elevorganisation, og ministeriet erkender, at der er fejl, der skal rettes.
En af de vakse elever, Alexander Nørup, lagde dette ud på Facebook i torsdags, og det fik mange andre elever til at reagere:’Den Digitale Prøvevagt’ hedder programmet, som er udviklet af Undervisningsministeriet.
Eleverne skal inden en skriftlig eksamen installere programmet, der for eksempel henter oplysninger om, hvilke hjemmesider der besøges, hvilke taster en elev trykker på, ligesom det affotograferer elevens skærm med jævne mellemrum.
Man har lavet et overvågningsprogram, og så er det ikke 100 procent gennemskueligt.
Når vi sidder til eksamen, er det rart at vide, hvad der bliver overvåget.
Alexander Nørup, elev i 3.
gAlexander Nørup, der går i 3.
g på HTX i Kolding, har skilt programmet ad og dokumenteret hvilke sikkerhedsrisici, der er:.
- Undervisningsministeriet skriver, at det registrerer handlinger.
Men hvad er handlinger?
Man har lavet et overvågningsprogram, og så er det ikke 100 procent gennemskueligt.
Når vi sidder til eksamen, er det rart at vide, hvad der bliver overvåget, siger Alexander Nørup.
Som elevrådsformand og it-supporter på skolen har Alexander Nørup taget sagen i egen hånd.
- Jeg har fundet ud af, at det tager en masse skærmbilleder hvert minut og hver gang, du skifter vindue.
Det kan overvåge din udklipsholder og overvåge, hvilke hjemmesider, du er på, og det kan se, hvilke programmer, du har kørende, fortæller Alexander Nørup om et udpluk af de ting, programmet er i stand til.
Alexander Nørup står langt fra alene med sin bekymring om 'den digitale prøvevagt', lyder det fra Danske Gymnasieelevers Sammenslutning (DGS).
- Vi modtaget rigtig mange beskeder fra elever, der er bekymrede for deres datasikkerhed, siger formand i DGS, Malte Sauerland-Paulsen, der mener, at skolerne bør stille en computer til rådighed, hvis eleverne ikke ønsker at installere programmet på deres egne computere.
Ekspert bekymret for personlige oplysningerElevernes bekymring er ikke helt ubegrundet.
Det siger Peter Kruse, der er it-sikkerhedsekspert hos CSIS Security Group.
Han ville også være bekymret, hvis han var elev.
- Man kan ikke undgå, at der samles personfølsomme oplysninger ind.
Problemet er at sondre mellem, hvad der er privat, og hvad der er rimeligt at samle ind.
- Der er også nogle angrebsmetoder, som måske ikke er blevet overvejet tilstrækkeligt.
Programmet kommunikerer med en server, og det er muligt at lægge sig imellem og overtage kommunikationen.
Derved kan man få adgang til tusindvis af elevers oplysninger, siger Peter Kruse.
Peter Kruse siger, at det er svært at lave et program, der er helt sikkert og ikke kan blive misbrugt bagefter.
- Der er mulighed for, at det kan være mål for en hacker, for programmet sletter ikke sig selv.
Så hvis man har været til eksamen én gang, så bliver programmet ved med at ligge der.
Og der er risiko for, at andre kan bruge programmet og trække oplysninger ud, siger Peter Kruse.
Vigtigt at slette programmetHan vil derfor også anbefale alle elever at slette programmet, så snart eksamen er slut.
- Det er vigtigt, at eleverne bliver gjort opmærksomme på at slette programmet og de filer, som er gemt i forbindelse med, at programmet har kørt.
Det er filer, som indeholder alle de oplysninger, der er sendt til en myndighed, der skal tjekke, om man har snydt.
De filer ligger lokalt gemt på harddisken, siger Peter Kruse.
Han mener, det havde været mere hensigtsmæssigt at lave eksamensovervågning på gammeldags manér.
- Ja, hvis nogen gik rundt og kiggede på, hvad eleverne lavede, tog stikprøver og lavede kildetjek.
Hellere det end så vidtgående en indgriben som her med totalovervågning, mens man er til eksamen, siger Peter Kruse.
Alexander Nørup får på torsdag mulighed for at se ’Den Digitale Prøvevagt’ an, når det skal testes under en prøveeksamen.
- Jeg er jo nødt til at installere programmet, for det skal vi, men jeg er mere tryg, nu hvor jeg ved, hvordan det virker.
Men jeg vil også afinstallere det bagefter, siger Alexander Nørup.
Undervisningsministeriet ændrede beskrivelseMinisteriet ændrede sent fredag eftermiddag deres beskrivelse af den ’Den Digitale Prøvevagt’ på ministeriets hjemmeside og programmet kan ikke længere downloades.
DR Nyheder har forsøgt at få en kommentar fra Undervisningsministeriet til kritikken af ’Den Digitale Prøvevagt’ siden fredag eftermiddag.
Ministeriet har først reageret her lørdag morgen.
- Vi har i elevorganisationerne mødtes med ministeriet i dag (fredag), fortæller Malte Sauerland-Paulsen, formand for Danske Gymnasieelevers Sammenslutning.
- Det viser sig, at der selvfølgelig ikke er nogen ondsindede ting med selve programmet.
Der er nogle fejl, og blandt andet har der været denne her fejl med, at programmet har taget screenshots af computerens indhold før prøven går i gang - men det skal det ikke.
Det har ministeriet også sagt, at de fra dags dato har fået rettet.
Ministeriet oplyser her til morgen, at fejl vil blive rettet.
- Forud for generalprøven den 7.
marts har vi testet systemet grundigt igennem.
En del af denne test har været en såkaldt end-to-end test, hvor godt 150 elever mandag den 25.
februar hjalp os med at teste systemet for fejl og mangler.
I den forbindelse fandt nogle elever netop en fejl, som gjorde, at et enkelt screenshot blev gemt lokalt på pc´en.
Det er klart en fejl og vil blive rettet inden systemet for alvor bliver taget i brug, skriver Undervisningsministeriet i en mail til DR Nyheder.
FacebookTwitterKopier linkEmner:Danske Gymnasieelevers Sammenslutning|Uddannelse|Ministeriet for Børn og undervisning|Kolding|Peter Kruse (erhvervsleder)




https://www.dr.dk/nyheder/indland/4000-elever-var-uenige-sammen-gider-ikke-mudderkastning-hvor-ingen-lytter

Uenige SammenSe temaIndland4.
000 elever var 'Uenige Sammen': 'Gider ikke mudderkastning, hvor ingen lytter!
'Meninger blev udvekslet på en dag, hvor de unge både skulle tale deres sag og samtidig lytte til modparten.
Af Mark Lindved Norup og Jakob Skov Jakobsen (Video)02.
mar.
2019 kl.
09.
00Bemærk: artiklen er mere end 30 dage gammelLæs opPå få sekunder stiger lydniveauet adskillige decibel, og en kakofoni af stemmer fylder rummet.
”Vi kan jo se, at det ikke har fungeret med at kriminalisere det”, siger en af de stemmer, der væver sig ind i støjtæppet.
”Hvis man gør det lovligt, begynder flere unge bare at ryge”, prøver en anden, og en tredje siger med overbevisning i stemmen, at ”der er aldrig nogen, der er døde af at ryge hash”.
Rummet er kantinen på erhvervsskolen Next i Københavns Nordvestkvarter, og emnet, der har sat gang i elevernes stemmebånd, er en mulig legalisering af hash.
© DrVil du også være med?
Der skal være folketingsvalg i Danmark i de kommende måneder, og derfor inviterer DR dig til at være med til det, vi kalder 'Uenige Sammen’.
Den sidste søndag før valget kan du mødes med en, du ikke er enig med, men som bor i nærheden af dig.
Flere end 2.
800 har allerede tilmeldt sig, og du kan også være med.
Vær med her på dr.
dk/uenigesammenArgumenter for og imod bliver slynget ud i de fire minutter, der er sat af til samtalen, og efter at have hørt modparten forklare sig, står eleverne tilbage med en lidt større forståelse for det modsatte synspunkt.
Det er i hvert fald forhåbningen, for de deltager i projektet ’Uenige Sammen’, der skal fremme den gode og berigende samtale, hvor der lyttes i stedet for at insistere på egne argumenters overlegenhed.
Torsdag mødtes 4.
000 elever på 45 forskellige skoler over hele landet, hvor de udover legalisering af hash diskuterede emner som hårdere straffe for vold og voldtægter, rygning i det offentlige rum, karakterskalaer og klimaafgifter på kød og flyrejser.
Tale uden at lytteFør hvert emne skulle eleverne beslutte, om de var for et ’ja’ eller ’nej’, for så at tale om emnet med en, der mente det modsatte.
Victoria Bastholm Danelby er 18 år og læser på EUX Business.
Men det der med at lytte er ikke altid så let, som det lyder, siger 18-årige Victoria Bastholm Danelby, der går på den erhvervsfaglige studentereksamen på EUX Business.
- Det er så vigtigt, at vi lytter til hinanden, og det prøver jeg også altid på.
Men alligevel har jeg oplevet at være i diskussion med nogen, der var så sikre på deres egne holdninger, at de ikke lyttede til, hvad jeg havde at sige.
Og jeg har måske gjort det samme og ikke lyttet ordentligt til deres side af sagen, siger hun.
Fakta på bordetTømrerelev Kasper Nielsen er enig i, at det er vigtigt at lytte, når der opstår uenighed, men det kræver, at modpartens argumenter er forankret i virkeligheden.
Et krav, som ikke alle kunne leve op til denne torsdag, mener han.
- Hvis der kommer noget faktuelt på bordet, så vil jeg godt forholde mig til det, men hvis det er ”fiktivt”, som noget af det har været i dag, så er det svært at forholde sig til, som han udtrykker det.
Det gjaldt dog ikke alt, han skulle lægge øre til, og Kasper Nielsen kalder sin samtalepartners argumenter om emnet klimaafgifter for ”tankevækkende”.
Gider ikke mudderkastningFor en anden af skolens tømrerelever er det åbenlyst, at der er behov for at dyrke den gode samtale, hvor der bliver lyttet i stedet for råbt.
- Jeg synes, at vi har været gode til det i dag, men den generelle debat er enormt hård.
Jeg har selv lavet en del politisk arbejde, og til sidst trak jeg mig tilbage og droppede at tage til offentlige debatter.
- For jeg gider ikke, når det bliver mudderkastning, hvor der ikke er nogen, der lytter til hinanden.
Så kommer man ingen steder, siger Sylvester Schwartz, der har været aktiv i en lokalafdeling af Enhedslisten.
Med arrangementet på de 45 skoler blev der for alvor taget hul på projektet ’Uenige Sammen’.
Det var en forløber for kulminationen, der finder sted den sidste søndag før folketingsvalget, hvor et par tusind danskere har meldt sig til at mødes og tale med en fremmed, om hvem de kun ved, at de er uenige på en række punkter.
En måde at være uenige sammen på, som Victoria Bastholm Danelby nu overvejer, om hun skal deltage i.
- Det kunne faktisk være vildt spændende, slutter hun.
Hvis du også har lyst til at være med, kan du melde dig til her.
FacebookTwitterKopier linkEmner:Uddannelse|Enhedslisten|Folketinget|Brug af euforiserende stoffer|København




https://www.dr.dk/sporten/haandbold/championsleague/odense-haandbold-svaert-amputeret-foer-dansk-champions-league-brag

ChampionsleagueOdense Håndbold svært amputeret før dansk Champions League-bragOdense er på en svær opgave, når København kommer på besøg, vurderer DR Sportens håndboldekspert.
Odense-træner Jan Pytlick kan være uden flere af holdets største profiler, når holdet lørdag møder København i Champions League.
Af Mathias Hauge Jacobsen02.
mar.
2019 kl.
07.
50Bemærk: artiklen er mere end 30 dage gammelLæs opNår Odense og København lørdag går på banen, er det ikke til et almindelig opgør i den danske liga.
Det handler om videre avancement i den største klubturnering af dem alle.
Nemlig Champions League.
De to hold kæmper således om den fjerde og sidste plads videre i turneringen, der aktuelt indtages af København, men med samme pointantal som fynboerne.
Der er dog mørke skyer over Odense-klubben, der efter en forrygende sæson nu ser ud til at være endt i modvind.
Forleden var holdet i liganederlaget til Aarhus United uden store profiler som Stine Jørgensen, Althea Reinhardt og Nadia Offendal, ligesom også Mette Tranborg var fraværende.
Sidstnævnte på grund af en korsbåndsskade, der holder den store bagspiller ude i op til ti måneder.
Læs også:Første liganederlag i sæsonen: Odense uden Tranborg rammer dårlig dagSpillere, der ikke kan undværes, når sæsons hidtil vigtigste kamp spilles lørdag.
Det vurderer DR Sportens håndboldekspert, Lars Krogh Jeppesen.
- Det er fire spillere, der alle er landsholdsspillere.
Fire spillere, der har en enorm betydning for Odense.
Det vil ikke bare en lille svækkelse, men en kæmpe svækkelse.
- Hvis holdopstillingen i morgen er uden alle fire, så reduceres Odenses chancer virkelig for at vinde, siger Lars Krogh Jeppesen.
Fravær er aldrig belejlige, men vurderet på tidspunktet, kan det næsten ikke være værre for Odense.
Sæsonen nærmer sig sit klimaks, og ikke nok med at Champions League-brikkerne skal falde på plads, så nærmer også slutspillet og de afgørende kampe i jagten på det danske mesterskab sig.
- Det her kan være med til at definere Odenses sæson.
Man har mulighed for at spille sig i Champions League-kvartfinalen og blandt Europas otte bedste hold.
- Det vil sende et signal til hele omverdenen om, at det er der, de ser sig selv og gerne vil være fremover, siger Lars Krogh Jeppesen.
De andre må træde i karakterUdover potentielt fraværende profiler, så venter der modstand fra øverste hylde.
København Håndbold vandt sidste sæson det danske mesterskab, og holdets Champions League-sæson har allerede kastet nogle flotte resultater af sig.
Blandt andet vandt holdet senest en knusende storsejr på 31-20 over Buducnost fra Montenegro.
Derfor er det en klar nødvendighed, at nogle af de spillere, der normalt står i skyggen af profilerne, nu må gå forrest.
Det vurderer Lars Krogh Jeppesen.
- Spiller Althea Reinhardt ikke, så skal der være en ild og glød i Tess Wester, der skal være bevidst om, at hun så skal ind og præstere.
- Det samme gør sig gældende for Mie Højlund, der skal ind og score seks-otte mål.
Hun skal vide, at hun har en stor rolle, og at hun kan træde i karakter trods sin unge alder, siger Lars Krogh Jeppesen.
Odense Håndbold mod København Håndbold kan ses direkte på DR1 lørdag fra klokken 14.
10.
FacebookTwitterKopier linkEmner:Althea Reinhardt (håndboldspiller)|Mette Tranborg (håndboldspiller)|Odense|Odense Håndbold|Håndbold




https://www.dr.dk/musik/vi-har-oplevet-faa-kastet-trusser-i-hovedet-selvom-vi-ikke-ligefrem-er-sexsymboler

UpcomingSe temaMusik'Vi har oplevet at få kastet trusser i hovedet, selvom vi ikke ligefrem er sexsymboler'Man oplever mange vanvittige ting, når man spiller store shows i hele verden.
Det kan den danske musiker Michael Parsberg skrive under på.
Af Lasse Kjær Christiansen, Nicolai Sebastian Holle og Video: Jonas Bøgedal Holzknecht02.
mar.
2019 kl.
07.
01Bemærk: artiklen er mere end 30 dage gammelLæs op- Den største koncentration af vores fans er helt klart i USA.
Og det er også der, vi har allermest succes.
Sådan siger den danske dj og producer Michael Parsberg.
Han er den ene halvdel af den succesfulde duo Pegboard Nerds, der spiller elektronisk musik - også kaldet EDM (Electronic Dance Music) - på klubber og festivaler over hele verden.
Hør Michael Parsberg fortælle om musikken, oplevelserne og karrrieren i videoen ovenfor.
Pegboard Nerds - Swamp ThingKLUBBENS KOMETERElektronisk musik er stort i Danmark - men endnu større i udlandet.
Dr.
dk's musikdoks sætter spot på danske djs og producere, der sætter gang i klubber og festivaler over hele verden.
Hvordan føles det, når titusindvis går amok til musikken?
Og hvilke andre oplevelser følger med dj-livet?
FacebookTwitterKopier linkEmner:USA




https://www.dr.dk/nyheder/indland/3-skaeve-detaljer-fra-britta-nielsen-undersoegelsen

Millionsvindel i SocialstyrelsenSe temaIndland3 skæve detaljer fra Britta Nielsen-undersøgelsenRevisionsundersøgelsen af svindelsagen i Socialstyrelsen fylder 80 sider.
Få tre oversete fakta.
Fredag offentliggjorde Børne- og Socialministeriet to undersøgelser om svindlen i Socialstyrelsen.
Her kom der flere detaljer frem om Britta Nielsens formodede svindel.
Af Mads Korsager Nielsen02.
mar.
2019 kl.
07.
45Bemærk: artiklen er mere end 30 dage gammelLæs opTo rapporter og et hav af nye oplysninger.
Fredag offentliggjorde Børne- og Socialministeriet to undersøgelser af svindlen i Socialstyrelsen.
En svindel, som den 64-årige sagsbehandler Britta Nielsen er sigtet for at have begået.
En af undersøgelserne fokuserer særligt på, hvordan svindlen kunne foregå i statens systemer.
En undersøgelse som revisionsfirmaet PwC står bag.
Her er et par oversete og skæve detaljer plukket fra undersøgelsens 80 sider.
1.
.
.
og 288 kroner120.
573.
000… og så lige 288 kroner oven i hatten.
Det er det samlede beløb, der blev svindlet for.
For nemheds skyld forkortet til 121 eller 120,6 millioner kroner.
Undervejs fandt revisorerne dog også 2.
326 kroner, der tilsyneladende var blevet overført til Britta Nielsens konti på ganske legal vis.
For transport- og forplejningsudgifter.
2Blev fældet af håndørerSet i det store billede var det håndører, der fældede Britta Nielsens formodede svindel.
Nemlig to beløb på henholdsvis 69.
047 og 68.
743 kroner.
I første omgang er det en regnskabskontrol i Socialstyrelsen, der viser, at de 69.
047 kroner, der mangler at blive udbetalt til et projekt, er overført til Britta Nielsens konto.
Det samme gentager sig kort efter, da et tilskudsprojekt henvender sig til Socialstyrelsen og meddeler, at man ønsker at betale nogle ubrugte penge tilbage.
I den forbindelse opdager en sagsbehandler, at der i første omgang er blevet overført 68.
743 kroner mindre til projektet - i stedet er et beløb af nøjagtigt samme størrelse overført til samme konto som tidligere.
Britta Nielsens.
Derefter ringede alarmklokkerne.
3Beviser blev væk i flytterodetBritta Nielsen blev statsansat i 1977.
Siden da har den afdeling, der står for at udbetale støttetilskud, organisatorisk været placeret flere steder under forskellige styrelser, ministerier og departementer.
Tilskudsadministrationen, som den hedder, er efter administrative ændringer under skiftende regeringer, blevet flyttet syv gange.
Reelt er der måske tale om otte gange.
Det har nemlig ikke været muligt at fastslå, hvor afdelingen var placeret fra 1990-92.
De mange flytninger betyder også, at revisorerne har haft svært ved at komme helt til bunds i omfanget af svindlen før 2002.
FacebookTwitterKopier linkEmner:Socialstyrelsen|Børne- og Socialministeriet|Økonomisk kriminalitet|Revisionsbranchen|Britta Troelsgaard Nielsen (embedsmand)




https://www.dr.dk/nyheder/indland/pas-paa-derude-taet-taage-skaber-voldsomt-vejr-flere-steder-i-landet

IndlandPas på derude!
Tæt tåge skaber 'voldsomt vejr' flere steder i landetDMI har varsel om tæt tåge frem til klokken 10.
Veje kan være rimglatte.
Her til morgen har Lillebæltsbroen været spærret i begge retninger.
Det har skabt en kø af bilister, der venter på at komme over broen.
Af Lars Lindevall02.
mar.
2019 kl.
07.
24Bemærk: artiklen er mere end 30 dage gammelLæs opHer til morgen og formiddag er der tæt tåge flere steder i landet, og sigtbarheden i trafikken er dårlig.
Sådan lyder meldingen fra Danmarks Meteorologiske Institut, DMI, der opfordrer bilister til at være opmærksomme på forholdene, og at man må regne med længere rejsetid end normalt.
Tågen har tidligt i morges været skyld i et større uheld på Lillebæltsbroen, der lige nu er spærret i retning mod Fyn.
Anne-Kathrine Stengaard, der er journalist hos DR Nyheder, opholder sig netop nu tæt på den jyske ende af Lillebæltsbroen.
- Det er sindssygt tåget mange steder.
Nu kører jeg tit på denne her strækning, og det er virkeligt tåget i forhold til normalt.
Samtidig er vejene glatte, fortæller Anne-Kathrine Stengaard.
Politiet oplyser til morgen, at Lillebæltsbroen er åbnet i begge retninger.
- Der er varsel om tæt tåge frem til omkring klokken 10.
Der er også risiko for rimglatte veje.
Kør forsigtigt, skriver DMI.
På hele Sjælland, Fyn og det meste af Jylland er vejret her til morgen og formiddag kategoriseret som 'voldsomt vejr' af DMI.
Ulykke på LillebæltsbroenDen tætte tåge var her til morgen årsag til et masse-sammenstød på Lillebæltsbroen.
11 køretøjer var involveret i harmonika-sammenstødet, men der er ingen alvorligt tilskadekomne, oplyser vagtchef Jesper Brian Jensen fra Sydøstjyllands Politi til DR Nyheder.
- Vi har en bilist, der mister herredømmet derude.
Det er glat og tåget.
Hun rammer ikke noget, og får kontrol over bilen igen.
Kort tid efter kommer der en lastbil, der standser op for at sørge for, at hun ikke bliver påkørt yderligere.
- Og så kommer færdselsuheldene ellers slag i slag derefter.
De kører op i hinanden, fordi der er så dårlig sigtbarhed, siger Jesper Brian Jensen til DR Nyheder.
- En patruljevogn bliver også ramt på trods af, at den har blå blink på, og den første ambulance bliver også bulet, tilføjer vagtchefen.
FacebookTwitterKopier linkEmner:Danmarks Meteorologiske Institut|Vejret|Middelfart|Fyn|Broer og tunneller




https://www.dr.dk/nyheder/udland/danskere-forvilder-sig-ud-pa-skilojpe-i-bil-vi-fulgte-gpsen

UdlandDanskere forvilder sig ud på skiløjpe i bil: Vi fulgte gps'enTrods strålende solskin gik det ikke op for tre danskere i Norge, at de kørte rundt på en skibakke i bil.
Danskerne forklarede, at de bare havde fulgt gps'en.
Arkivfoto.
02.
mar.
2019 kl.
06.
31Bemærk: artiklen er mere end 30 dage gammelLæs opNordmænd kan i al godmodighed godt finde på at drille danskere med deres til tider manglende evner udi skisport, og tre danske turister på skiferie i Norge har ikke ligefrem ændret på den opfattelse.
Torsdag skulle de tre danskere ned fra skisportsstedet Hafjell, så de skiftede deres ski ud med en bil, beretter lokalavisen Guldbrandsdølen Dagningen (DG).
Men det kneb med at finde ud af, hvad der var vej, og hvad der var skibakke.
Efter flere hundrede meters kørsel ned ad en skiløjpe kørte bilen fast.
- De påstod, at de fulgte bilens gps, men det er jo helt utroligt, at de ikke registrerede, at de kørte rundt på en alpin skibakke ved højlys dag, siger Knut Falch, der i årevis er kommet i området og som overværede den usædvanlige hændelse.
- Det er ganske vist ikke første gang, at det sker, men det er, så vidt jeg husker, første gang, at det er sket i strålende solskin midt på dagen, tilføjer han.
Inde i bilen sad de tre danskere, som skulle til en lejet hytte i Hafjell, der ligger lidt nord for Lillehammer.
Knut Falch gik hen til danskerne, og sagde, at bilen desværre nok måtte blive stående, til sneen er væk engang til foråret.
- Den spøg forstod de ikke lige med det samme, men senere kunne de godt se det komiske i situationen, siger han.
Turister har før taget fejl af veje og skibakker i området, men som regel når vejret er dårligt, fortæller han.
/ritzau/FacebookTwitterKopier linkEmner:Norge|Skisport|Vejret|Turisme




https://www.dr.dk/sporten/cykling/dansk-rytter-er-klar-til-forsvare-karrierens-stoerste-sejr-jeg-beundrer-loebet-meget

CyklingDansk rytter er klar til at forsvare karrierens største sejr: ’Jeg beundrer løbet meget’Sidste år vandt danske Christina Siggaard Omloop Het Nieuwsblad.
Lørdag skal hun forsøge at forsvare den sejr.
Christina Siggaard blev nummer tre til DM sidste år, mens hun blev nummer seks til EM.
Af Malte Nørgaard og Frederik Palle02.
mar.
2019 kl.
06.
16Bemærk: artiklen er mere end 30 dage gammelLæs opSidste års Omloop Het Nieuwsblad endte i ren dansk triumf, da Christina Siggaard sejrede i kvindernes løb.
Det var helt sikkert karrierens største sejr sidste år.
christina siggaard, cykelrytter- Det var helt sikkert karrierens største sejr sidste år.
Jeg har altid beundret løbet meget, og jeg ser frem til det hvert eneste år, lyder det fra Virtu Women-rytteren.
Lørdag forsøger hun at gøre mesterværket om igen, når feltet indleder brostenssæsonen på de belgiske landeveje.
Læs også:OVERBLIK Valgren førte an i dansk succesår på jernhestenOg den danske klassikerspecialist føler sig godt tilpas, inden den 14.
udgave af kvindernes Omloop Het Nieuwsblad køres.
- Formen er god, og vi har et stærkt hold.
Derfor håber jeg, at vi kan sidde med helt fremme i finalen.
Derfra må vi se, om det ikke er en rytter fra vores hold, der ender øverst på podiet, lyder den forhåbningsfulde melding.
Konkurrencen er hårdereSelvom der ikke er gået meget mere end et år og en uge, siden den seneste udgave af løbet blev kørt, så er der sket meget, siden Christina Siggaard kørte først over stregen i Ninove den 24.
februar sidste år.
Konkurrencen er uden tvivl blevet hårdere.
christina siggaard, cykelrytterFor kvindecyklingen er inde i en stor udvikling på verdensplan, og det er også noget, som den danske rytter har mærket i egne ben det seneste år.
- Konkurrencen er uden tvivl blevet hårdere.
Alle ryttere er klar fra start og der er virkelig fokus på at øge præstationerne ved at skrue på små ting.
Rytterne er virkelig fokuserede på marginalerne, siger hun.
Læs også:VIDEO Flot topplacering til Siggaard ved EM i cykling: ’Der sker noget hele tiden’- Jeg bliver også selv bedre, og jeg kan se en udvikling i forhold til sidste år, når jeg kigger på de tal, som jeg måler ved min træning.
Samtidig er jeg blevet bedre til at stå imod ting mentalt, og jeg er blevet en større leder på vores hold, siger Christina Siggaard.
Også herrernes udgave af Omloop Het Nieuwsblad havde en dansk vinder sidste år.
Her stod Michael Valgren øverst på podiet.
FacebookTwitterKopier linkEmner:Michael Valgren (cykelrytter)|Cykelsport|Arbejdsmarked




https://www.dr.dk/nyheder/udland/amerikanske-foraeldre-gaar-i-rette-med-trump-kim-jong-uns-onde-regime-er-skyld-i

Topmøde mellem Trump og KimSe temaUdlandAmerikanske forældre går i rette med Trump: Kim Jong-uns onde regime er skyld i vores søns dødDen amerikanske præsident siger, at han tror på Kim Jong-un, når diktatoren afviser at være blevet orienteret.
Af Andreas Lindqvist og Tobias Sydradal (video)02.
mar.
2019 kl.
06.
30 | opdateret 02.
mar.
2019 kl.
08.
48Bemærk: artiklen er mere end 30 dage gammelLæs opI maj sidste år mødtes den amerikanske præsident, Donald Trump, med forældrene til den amerikanske studerende Otto Warmbier, som døde efter at have været taget til fange i Nordkorea.
Og da præsidenten sidste år mødte den nordkoreanske leder, Kim Jong-un, henviste han også til den unge amerikaner, som døde to dage efter, at han blev tilbageleveret til USA.
- Uden Otto Warmbier ville dette topmøde ikke have fundet sted.
Otto døde ikke forgæves, sagde Trump.
Men efter gårsdagens afbrudte topmøde, hvor den amerikanske præsident bagefter sagde, at han troede på Kim Jong-uns forsikringer om, at han ikke kendte til Warmbiers tilfangetagelse, og at diktatoren var ked af hans skæbne, siger forældrene fra.
- Vi har forholdt os respektfulde i forhold til denne topmøde-proces.
Nu må vi sige fra.
Kim og hans onde regime er ansvarlig for vores søn Ottos død, skriver de i en udtalelse til CNN.
Otto Warmbiers forældre talte til FN sidste år.
- Kim og hans onde regime er ansvarlig for grusomhed og umenneskelighed, som man ikke kan forestille sig.
Ingen undskyldninger eller overdådig lovprisning kan ændre på det, skriver de.
Kinarejse endte med nordkoreansk fangenskabDen dengang 22-årige Otto Warmbier var på rejse i Kina i slutningen af 2015, da han lod sig lokke af et kinesisk rejseselskab, som tilbød guidede ture til Nordkorea.
Nytårsaften festede han på et hotel i Pyongyang.
I løbet af natten skete den episode, som han senere blev anholdt for i lufthavnen på vej ud af landet.
Her forsøgte han ifølge beskyldningerne at stjæle en propagandaplakat hængt op i et område af hotellet, som var forbeholdt personale, med påskriften "lad os bevæbne os stærkt med Kim Jong-ils patriotisme".
I en efterfølgende retssag fremlagde Nordkorea videoovervågning, som styret påstod viste Otto Warmbiers "forbrydelse" (se videoen halvvejs gennem denne britiske artikel).
Han blev idømt 15 år i arbejdslejr, men i 2017 bar forhandlinger for hans frigivelse frugt.
Han ville blive løsladt "af humanitære hensyn".
Warmbier i retten i Pyongyang, hvor han kom med en lang og tårevædet tvungen tilståelse.
Otto Warmbier var nemlig dybt bevidstløs.
Ifølge Nordkorea havde han pådraget sig den livsfarlige forgiftning botulisme - pølseforgiftning - og var gået i koma, da han havde fået en sovepille.
Han døde to dage efter ankomsten til USA - hans dødsårsag er ikke blevet klarlagt.
"Jeg tager ham på hans ord"I går, efter at Trump afbrød topmødet med Kim Jong-un i Vietnams hovedstad Hanoi, sagde den amerikanske præsident, at han ikke mener, at den nordkoreanske diktator kunne tillæges et ansvar.
- Han fortæller mig, at han ikke kendte det til det, og jeg tager ham på hans ord, sagde Trump, som også fortalte, at sagen gjorde Kim Jong-un ondt.
- Han kendte sagen meget godt, men han kendte først til den senere, sagde Trump.
- Jeg tror ikke, at han ville have tilladt, at det skete, det var simpelthen ikke til hans fordel at lade det ske, sagde Trump.
Efter Warmbier-forældrenes genmæle og blandt andet republikansk kritik, brugte den amerikanske præsident natten til lørdag Twitter til at præcisere sit synspunkt.
- Jeg sætter aldrig pris på at blive mistolket, men det gælder særligt Otto Warmbier og hans skønne familie, skriver præsidenten blandt andet.
- Selvfølgelig holder jeg Nordkorea ansvarlig for hans død, skriver han.
Opdateret 2.
marts 8.
48 med Trumps Twitter-præcisering.
FacebookTwitterKopier linkEmner:Donald Trump (politiker)|Kim Jong-il (politiker)|Nordkorea|Twitter|Kriminalitet




https://www.dr.dk/nyheder/viden/kroppen/kinesiske-super-tvillinger-har-maaske-faaet-opgraderet-deres-hjerner

KroppenKinesiske super-tvillinger har måske fået opgraderet deres hjernerForskeren bag hævder, at han ændrede babyernes dna, så de ikke får hiv.
Men det kan også gøre dem klogere og bedre til at huske.
Menneskeforsøget har givet de kinesiske tvillinger en genetisk lottokupon, og det er umuligt at sige, hvad det fører til, fastslår to danske forskere.
Tegning: Mathis Birkeholm DuusAf Emilie Aagaard02.
mar.
2019 kl.
07.
01Bemærk: artiklen er mere end 30 dage gammelLæs opDe kinesiske tvillinger Lulu og Nana blev født i det sydlige Kina i november sidste år.
Allerede da de kun var få uger, skabte deres eksistens en chokbølge i forskningsverdenen – og i alverdens medier.
Læs også:Rystede forskere efter påstand om første genredigerede babyFor der fortalte genforskeren He Jiankui, at han ved hjælp af den hypede CRISPR-teknologi havde genmodificeret babyernes dna, da de endnu kun var befrugtede ægceller.
Han havde ændret i dna’et for at mindske deres risiko for hiv, forklarede den omstridte forsker.
Men nu har en anden gruppe forskere bekræftet, at genændringen ikke alene har nedsat børnenes risiko for hiv.
Der er også forskning, der viser, at den genændring kan give større risiko for en anden infektionssygdom.
Menneskeforsøget har altså givet pigerne en genetisk lottokupon; det er umuligt at sige, hvad det fører til.
Jacob Giehm Mikkelsen, professor ved Institut for Biomedicin, AU.
Genet har også betydning for hjernen.
Derudover mener forskerne, at ændringen blandt andet kan give en fordel i forhold til at kunne komme ovenpå igen efter slagtilfælde.
- Man har brugt det som undskyldning, at tvillingerne kunne modstå en række infektioner, blandt andet hiv.
Men det viser sig, at de kan have fået en række andre funktioner, og her ikke mindst, at de bliver bedre til at lære og til at huske, siger hjerneforskeren Troels W.
Kjær, Københavns Universitet.
- Derfor kan man tale om super-tvillinger, konstaterer han.
Risikoen er ukendtMen selv om det umiddelbart lyder som om, at de kinesiske piger har fået en genetisk fordel, understreger Troels W.
Kjær, at forsøgene er risikable.
- Det er utrolig uhyggeligt, for man påfører to liv en risiko, som man ikke kender, siger Troels W.
Kjær.
At genet, som er blevet slukket i pigernes arvemateriale, kun skulle være en ulempe, er nemlig evolutionært set usandsynligt.
For så ville genet være forsvundet hos flere mennesker helt naturligt.
- Det er hele humlen i den her sag.
Der er også forskning, der viser, at den genændring kan give større risiko for en anden infektionssygdom.
Menneskeforsøget har altså givet pigerne en genetisk lottokupon - det er umuligt at sige, hvad det fører til, siger professor Jacob Giehm Mikkelsen fra Institut for Biomedicin, Aarhus Universitet.
Mange skandinaver har ikke genetDet gen, som He Jiankui har slukket i pigernes dna ved at bruge gensaksen CRISPR, hedder CCR5.
Og det gen kender forskerne ganske udmærket.
Sådan fungerer gen-saksen CRISPRCRISPR-teknologien kaldes også en dna-saks, da den meget præcist kan klippe enkelte sekvenser af muteret eller skadet dna ud, hvorefter kroppen selv reparerer fejlen.
Samtidig er teknologien både relativt enkel og billig at bruge.
CRISPR bliver blandt andet brugt til at ændre i planter og dyrs arvemasse enten til forskning eller for at få fordelagtige egenskaber frem i dem.
Hos mennesker bruger forskere blandt flere ting teknologien til at prøve at kurere genetiske sygdomme.
- Det viser sig, at en del af befolkningen i Skandinavien faktisk har en naturlig ændring i deres dna, der betyder, at CCR5 ikke er aktivt hos dem, fortæller Jacob Giehm Mikkelsen.
Det er blandt andet gennem undersøgelser hos de skandinaver, at forskere har fundet ud af, at genet både påvirker immunforsvaret og hjernecellerne.
- Mennesker med den naturlige variant ser for eksempel ud til at komme sig bedre over en hjerneblødning, siger Jacob Giehm Mikkelsen.
Men selv om mennesker, der naturligt ikke har et fungerende CCR5 gen ser ud til at være sunde og raske, understreger Jacob Giehm Mikkelsen, at de kinesiske tvillinger kan opleve negative konsekvenser.
- Problemet er, at vi ikke ved, om de mennesker, der har den naturligt forekommende variant, har noget andet, for eksempel et andet gen, der går ind og kompenserer.
Så det er vanvittigt komplekst at gennemskue konsekvenserne, siger Jacob Giehm Mikkelsen, der også er medlem af Etisk Råd.
HIV var måske bare en undskyldningHe Jiankui fortalte i november, at han havde ændret pigernes dna for at mindske deres risiko for hiv.
Han blev spurgt, om han kendte til de effekter, som ændringen kunne have på hjernen.
- Jeg kender godt til den undersøgelse, men jeg mener, at den mangler uafhængig verificering.
Jeg er imod at bruge genredigering til forbedringer, svarede han.
Men Troels W.
Kjær mener, at beskyttelsen mod hiv ikke nødvendigvis har været den primære grund til, at den kinesiske forsker har ændret genet hos tvillingerne.
- Hvis man forestiller sig, at man kunne forbedre hjernen ved hjælp af genmodifikation, så er der tale om en slags hjernedoping, siger han.
Jacob Giehm Mikkelsen har også svært ved at se, at beskyttelse mod hiv alene skulle være årsag til at ændre tvillingernes gener.
- Forsøgene fremstår primært som et forsøg på at være først med teknologien.
Der er andre måder at undgå, at babyerne får hiv på, som er mindre drastiske.
- Hvis der var tale om, at de kunne arve cystisk fibrose eller en anden alvorlig genetisk sygdom, var det måske nemmere at forstå tankegangen.
Men selv da er der jo også andre, lovlige metoder.
For eksempel ægsortering, forklarer han.
Giver det videre til næste generationTvillingerne fik slukket genet meget tidligt i fostertilstanden.
Det betyder, at alle celler i deres krop sandsynligvis vil være ændret.
- Og derfor vil ændringen sandsynligvis også blive givet videre til næste generation.
Så konsekvenserne, positive og negative, er altså irreversible, siger Jacob Giehm Mikkelsen.
Det er en af grundene til, at forskningen ikke er lovlig i Kina.
He Jiankuis kontroversielle menneskeforsøg blev derfor lavet i hemmelighed.
Selv universitetet, hvor He Jiankui var ansat, hævder ikke at have kendt til det.
Derfor er der også endnu usikkerhed om, hvorvidt forsøget rent faktisk har fundet sted.
For der er stadig ikke offentliggjort en akademisk artikel om forsøget, og ingen udefrakommende forskere har fået mulighed for at bekræfte He Jiankuis resultater.
FacebookTwitterKopier linkEmner:Videnskab|Københavns Universitet|Sygdomme og lidelser|Kina|Aarhus Universitet




https://www.dr.dk/nyheder/udland/faengslede-tyske-krigere-kan-beholde-deres-statsborgerskab

UdlandFængslede tyske IS-krigere kan beholde deres statsborgerskabKrigere for Islamisk Stat med dobbelt statsborgerskab risikerer ikke at miste deres tyske statsborgerskab.
USA's præsident, Donald Trump, har opfordret Tyskland og andre europæiske lande til at hente over 800 IS-krigere hjem.
02.
mar.
2019 kl.
06.
13Bemærk: artiklen er mere end 30 dage gammelLæs opTyskland vil ikke forsøge at tage statsborgerskabet fra tyske Islamisk Stat-krigere med dobbelt statsborgerskab, som sidder fængslet i Syrien.
Det oplyser den tyske regering.
Forbundskansler Angela Merkels parti, CDU, foreslog tidligere i denne uge en ændring af loven, så personer, der har tilsluttet sig Islamisk Stat eller andre militante bevægelser, kan blive frataget deres statsborgerskab.
I går præciserede regeringen, at en sådan lovændring ikke vil have tilbagevirkende kraft.
Dermed får en ændring ikke betydning for de tyske fremmedkrigere, som aktuelt sidder fængslet i Syrien.
USA's præsident, Donald Trump, har opfordret Tyskland og andre europæiske lande til at hente over 800 IS-krigere hjem, som de amerikansk støttede Syriens Demokratiske Styrker (SDF) har taget til fange.
Læs også:Søren Pape: Vi kan ikke nægte danske syrienkrigere at komme hjemTyske statsborgere har ret til at vende hjemTrumps krav er blevet modtaget lunkent i flere lande.
Storbritannien er begyndt at anvende den nuværende lovgivning til at tage statsborgerskabet fra personer, som befinder sig i fangelejre i Syrien.
Cirka en tredjedel af de tyskere, som sluttede sig til Islamisk Stat, er statsborgere i to lande.
Personer med kun tysk statsborgerskab har ifølge forfatningen ret til at vende hjem.
Indenrigsminister Horst Seehofer og justitsminister Katarina Barley er enige om, at forhandlingerne om at ændre loven, så fremtidige militante kan miste retten til at betegne sig som tyskere, skal afsluttes hurtigt.
/ritzau/dpaFacebookTwitterKopier linkEmner:Angela Merkel (politiker)|Donald Trump (politiker)|Islamisk Stat|Tyskland|Syrien




https://www.dr.dk/nyheder/indland/masse-ulykke-i-nat-lukkede-lillebaeltsbroen-flere-timer-her-til-morgen

IndlandMasse-ulykke i nat lukkede Lillebæltsbroen flere timer her til morgen Tåget og glatte føre skabte harmonikasammenstød, oplyser politiet.
Arkivfoto.
Lillebæltsbroen er blevet spærret for al trafik på grund af massesammenstød, oplyser politiet.
02.
mar.
2019 kl.
05.
58 | opdateret 02.
mar.
2019 kl.
07.
19Bemærk: artiklen er mere end 30 dage gammelLæs opLillebæltsbroen mellem Jylland og Fyn har på grund af et større uheld været spærret i begge retninger her til morgen.
Seneste melding fra politiet er, at trafikken i retning mod Jylland nu er blevet sat i gang.
- I forhold til Jylland mod Fyn forventer vi, at der bliver åbnet inden for en lille time, siger Hans Hoffenset, vagtchef ved Sydøstjyllands Politi, til DR Nyheder.
- Indsatslederen på Lillebæltsbroen oplyser, at der fortsat er meget tåget og glat, hvorfor der er nedsat hastighed til 40 kilometer i timen.
Følg anvisningerne og kør forsigtigt, skriver Fyns Politi på Twitter.
Mistede herredømmetDen første anmeldelse om et uheld på broen kom klokken 04.
19.
- Vi har en bilist, der mister herredømmet derude.
Det er glat og tåget.
Hun rammer ikke noget, og får kontrol over bilen igen.
Kort tid efter kommer der en lastbil, der standser op for at sørge for, at hun ikke bliver påkørt yderligere.
Og så kommer færdselsuheldene ellers slag i slag derefter.
De kører op i hinanden, fordi der er så dårlig sigtbarhed, siger vagtchef Jesper Brian Jensen til DR Nyheder.
- En patruljevogn bliver også ramt, på trods af at den har blå blink på, og den første ambulance bliver også bulet, tilføjer vagtchefen.
Tåge og glatte vejeDen tætte tåge kombineret med glatte veje gør det usikkert at køre i trafikken, tilføjer vagtchef Jesper Brian Jensen.
- Det er utroligt tåget med meget nedsat sigtbarhed i området, og vejene er også glatte.
Så det er en farlig kombination, siger vagtchefen.
Trods de mange involverede køretøjer er ingen personer kommet alvorligt til skade.
/ DR NyhederFacebookTwitterKopier linkEmner:Jylland|Fyn|Vejret|Vejtrafik|Fyns Politi




https://www.dr.dk/nyheder/regionale/hovedstadsomraadet/hoejresving-roedt-er-sikkert-men-faa-hovedstadskommuner-vil

KøbenhavnHøjresving for rødt er sikkert: Men få hovedstadskommuner vil give cyklister en smutvejI mere end to år har kommunerne kunnet søge om at lave højresving for rødt for cyklister, men i hovedstaden har kun få benyttet sig af muligheden.
Et af Københavns Kommunes i alt tre lydskryds, hvor cyklister lovligt kan svinge til højre for rødt.
Af Jacob Pries02.
mar.
2019 kl.
07.
01Bemærk: artiklen er mere end 30 dage gammelLæs opMange cyklister kan nok nikke genkendende til fristelsen for at tage et højresving for rødt, hvis banen ellers er fri.
Men selvom det siden 2016 faktisk har været muligt for kommunerne at tillade cyklers højresving for rødt efter ansøgning til politiet, så er der stor forskel på, om kommunerne i hovedstadsområdet griber muligheden og indretter lyskrydsene, så de tohjulede kan svinge lovligt til højre, selvom der ikke er grønt.
Mens kun én nordsjællandsk kommune har søgt hos politiet, er Gladsaxe Kommune og Rødovre Kommune nogle af dem, der er gået forrest.
De to kommuner står for 22 kryds, hvor cyklister lovligt kan svinge til højre for rødt.
- Det er svært for mig at vurdere, hvorfor de andre ikke er gået med.
Vi har blandt andet supercykelstier igennem Rødovre, og derfor vil vi også gerne gøre det attraktivt for cyklisterne at bruge de veje, vi har til rådighed, siger Jan Kongebro (S), der er formand for teknik- og miljøudvalget i Rødovre Kommune.
Få kommuner er fremme i cykelskoeneI Københavns Kommune finder man kun tre kryds med højresving for rødt for de tohjulede, mens nabokommunen Frederiksberg har søgt om lov til at lave 16 områder med højresving for rødt - her sagde politiet dog nej til ansøgningen.
Man vurderede, at områderne var for tæt trafikerede til, at det var forsvarligt, fremgår det af politiets svar til Frederiksberg Kommune.
- Vi fortsætter arbejdet og er i dialog med politiet.
Vi sender ansøgningen igen, for det kan ikke være rigtigt, at man fra lovgivernes side vil give os muligheden, mens politiet bare vender tommelfingeren nedad, for så har vi ikke muligheden, siger Jan E.
Jørgensen (V), der er formand for by- og miljøudvalget på Frederiksberg.
Læs også:Forskere: Cykelbokse i kryds øger ikke trafiksikkerheden i højresvingHos Cyklistforbundet genkender man de store forskelle på kommunernes iver efter at oprette kryds med højresving for rødt for de tohjulede.
- Det er blevet gjort nemmere for kommunerne at gøre det her.
Odense er en af de kommuner, der har gjort meget for at lave højresving for rødt, mens andre slet ikke er gået ind i det, siger direktør Klaus Bondam.
Højresving for rødt er sikkertMuligheden for, at kommunerne kunne søge om tilladelse til at lave højresving for rødt for cyklister kom efter en omfattende analyse fra Vejdirektoratet, hvor man havde testet 33 områder.
Erfaringerne var, at der ikke skete en stigning i antallet af politiregistrerede ulykker.
Samtidig gav højresving for rødt bedre fremkommelighed for cyklister på steder, hvor der ikke er for meget trafik.
- Højresving for rødt sikrer en god og effektiv trafik for cyklister, og egentlig ville vi gerne vende det hele på hovedet, så man altid alle steder måtte dreje til højre for rødt som cyklist, og de steder, hvor der måtte være særlige forhold, kunne man så sætte forbudsskilte op, siger Cyklistforbundets direktør Klaus Bondam.
Læs også:Nej, du må ikke cykle over for rødt: Skanderborg tester knap til utålmodige cyklisterDet er kommunerne, der selv betaler for indretningen af særlige svingbaner og skilte, når man vil lave højresving for rødt, mens det er den lokale politikreds, der behandler ansøgningerne fra kommunerne.
FacebookTwitterKopier linkEmner:Jan E.
Jørgensen (politiker)|Klaus Bondam (politiker)|Venstre|Cykeltrafik|Frederiksberg




https://www.dr.dk/sporten/oevrig/nedskredne-golfbaner-og-skoejteloeb-uden-sportens-verden-har-ogsaa-et-klimaproblem






