https://www.dr.dk/nyheder/kultur/bossanovaens-brasilianske-far-er-doed

KulturBossanovaens brasilianske far er dødJoão Gilberto, som blev verdenskendt for sit musikalske samarbejde med Stan Getz, er død, 88 år.
Joao Gilberto blev 88 år.
06.
juli 2019 kl.
22.
17 | opdateret 06.
juli 2019 kl.
22.
29Bemærk: artiklen er mere end 30 dage gammelLæs opDen brasilianske bossanova-musiker João Gilberto er død, oplyser hans familie lørdag.
Manden, der får en meget stor del af æren for at have udviklet bossanovaen og sat et solidt aftryk på Brasiliens musikalske landkort, blev 88 år.
Gilberto debuterede i 1951 med singlen "Quando Você Recordar" som 20-årig.
Han fik snart en del opmærksomhed for sin særlige måde at spille og synge på.
Stan Getz & João Gilberto: The Girl From IpanemaMed hans udgivelser havde en ny stil, en "bossa nova" som det hedder på portugisisk, set dagens lys.
Gilbertos musik var en form for videreudvikling af sambaen med indflydelse fra jazz og flere andre genrer.
Ikonisk samarbejdeI den brede offentlighed er Gilberto formentlig mest kendt for sit samarbejde med jazzmusikeren Stan Getz.
Deres fælles debutalbum, "Getz/Gilberto", blev et af de bedst sælgende jazzalbums nogensinde.
Det skyldes ikke mindst sangen "The Girl from Ipanema", der blev sunget af Gilbertos daværende hustru, Astrud Gilberto.
Gilberto har ikke skrevet sangen.
Men det var gennem indspilningen med ham, hans hustru og Stan Getz, at sangen blev verdenskendt.
/ritzau/AFPFacebookTwitterKopier linkEmner:Jazz|Brasilien




https://www.dr.dk/sporten/tennis/federer-faar-flot-jubilaeumssejr-mod-fightende-franskmand

TennisFederer får flot jubilæumssejr mod fightende franskmandRoger Federer hentede sin grand slam-sejr nummer 350 med sejren i tre sæt over Lucas Pouille ved Wimbledon.
Roger Federer jubler over endnu en sejr.
06.
juli 2019 kl.
20.
21 | opdateret 06.
juli 2019 kl.
21.
55Bemærk: artiklen er mere end 30 dage gammelLæs opRoger Federer kan fortsat drømme om at vinde Wimbledon for niende gang i karrieren.
Lørdag aften spillede den schweiziske tennisstjerne sig videre til fjerde runde med en sejr over Lucas Pouille.
37-årige Federer vandt 7-5, 6-2, 7-6 over franskmanden på Centre Court i London.
Sejren var nummer 350 for Roger Federer i grand slam-sammenhæng, hvilket er flere end nogen anden spiller i historien.
Gav god modstand27.
-seedede Lucas Pouille gjorde det ellers glimrende og ydede den 20-foldige grand slam-vinder værdig modstand.
Den 25-årige franskmand havde to muligheder for at bryde Roger Federers serv i første sæt, men schweizeren fik afværget dem begge.
Foran 6-5 fik Roger Federer så udnyttet sin anden sætbold og sikret sætsejren.
I andet sæt var schweizeren mere dominerende.
Med to servegennembrud kom han foran 4-0, hvorefter han dog fik brudt sin serv for første gang i kampen.
Med endnu et servegennembrud til 6-2 afgjorde Roger Federer imidlertid sættet til egen fordel.
I tredje sæt var begge spillere sikre i deres servepartier, og først i sættets 12.
parti kom den første breakbold, som samtidig var matchbold.
Den tilfaldt Roger Federer ved stillingen 6-5, men Lucas Pouille afværgede den med et servees.
Endnu et servees skaffede ham senere partiet.
Så skulle de to spillere ud i en tiebreak, og her strøg Roger Federer frem til en 4-1-føring og senere tre matchbolde ved 6-3.
Lucas Pouille fik afværget den første, men på den anden blev han presset til at sende bolden i nettet.
I fjerde runde skal Roger Federer møde Matteo Berrettini.
Den 17.
-seedede italiener vandt efter en lang kamp 6-7, 7-6, 4-6, 7-6, 6-3 over argentineren Diego Schwartzman.
Argentineren havde tre matchbolde i fjerde sæt, men han formåede ikke at udnytte dem.
Nadal sikkert videreRafael Nadal gjorde kort proces, da han lørdag var i aktion i tredje runde ved Wimbledon i London.
Den tredjeseedede spanske tennisstjerne var ganske overlegen, da han på Centre Court vandt 6-2, 6-3, 6-2 over franske Jo-Wilfried Tsonga.
Nadal havde ingen problemer med at spille sig videre.
Rafael Nadal lignede en spiller, der kommer til at række kraftigt ud efter karrierens 19.
grand slam-triumf, efter at han for nylig vandt French Open for 12.
gang.
Jo-Wilfried Tsonga mødte ellers op med en for de fleste spillere ganske hæderlig statistik på 4 sejre i 12 indbyrdes kampe mod Rafael Nadal.
Stjernebesat mixdouble også videreMixeddoublerækken er normalt ikke noget, der tiltrækker sig større opmærksomhed ved tennisturneringen Wimbledon i London.
Men i år er det anderledes.
Det skyldes, at damesinglestjernen Serena Williams fra USA har ladet sig overtale til at stille op sammen med briternes egen storspiller Andy Murray, som på grund af skader i øjeblikket udfolder sig i doublerækkerne.
Der var højt humør undervejs.
Lørdag aften indtog det celebre par Wimbledonanlæggets Centre Court, hvor de vandt deres kamp i første runde.
Det skete med en sejr på 6-4, 6-1 over tyske Andreas Mies og hans makker, chileneren Alexa Guarachi.
Det tabende par så ud til at hygge sig gevaldigt under kampen, hvor de fik lov til at spille på det store tennisstadion.
/ritzau/FacebookTwitterKopier linkEmner:Rafael Nadal (tennisspiller)|Roger Federer (tennisspiller)|Tennis|Wimbledon Championships|London




https://www.dr.dk/sporten/cykling/tourdefrance/styrtende-italiener-goer-fuglsang-chanceloes-ny-vinkel-viser-danskerens

Tour de FranceStyrtende italiener gør Fuglsang chanceløs: Ny vinkel viser danskerens voldsomme styrtJakob Fuglsang kunne ikke gøre noget i situationen ved dagens styrt viser et Go Pro-kamera fra Tour de France-feltet.
Af Frederik Palle og Malte Nørgaard06.
juli 2019 kl.
22.
21Bemærk: artiklen er mere end 30 dage gammelLæs opDer var masser af dramatik med 20 kilometer tilbage på dagens etape, da man pludselig kunne se Astana-kaptajnen Jakob Fuglsang stå i rabatten og ømme sig.
Han var på meget uheldigvis røget i jorden, og en video viser nu, at der ikke var meget at gøre i situationen.
Go Pro-kamera afslører nemlig, at Bahrain-Merida-rytteren Damiano Caruso ryger på bagdelen foran danskeren, og derfor ryger Fuglsang også ned.
Det er faktisk et Go Pro-kamera på Kasper Asgreens cykel, der afslører styrtet.
FacebookTwitterKopier link




https://www.dr.dk/nyheder/udland/amerikanske-laerere-vaabentraener-i-sommerferien-vi-forbereder-os-paa-det-vaerste

UdlandAmerikanske lærere våbentræner i sommerferien: 'Vi forbereder os på det værste'I 2018 var der rekordmange skoleskyderier i USA.
Af Signe Mai Vilsbøll og Kasper Duncan Gram (video)06.
juli 2019 kl.
21.
42Bemærk: artiklen er mere end 30 dage gammelLæs opMens skolelærere i Danmark lader op til det kommende skoleår med en lang sommerferie, forbereder lærere sig i den amerikanske stat Utah sig på et nyt skoleår med våbentræning, så de kan afværge eventuelle skoleskyderier.
Det skriver nyhedsbureauet AP.
Hos politiet i den centrale del af staten var 30 skolelærere lørdag mødt op på skydebanen for at tage et fire uger langt kursus i, hvordan de lader et våben, sigter og skyder, så de rammer plet.
Og udover skydetræning får lærerne ifølge AP også undervisning i konfliktmægling, selvforsvar og behandling af sårede.
'Jeg skal beskytte mine børn'Christy Belt, der er lærer for en femteklasse, er blandt eleverne på kurset.
Hun fortæller AP, at tidligere blodige masseskyderier i USA har inspireret hende til træne, så hun er klar i tilfælde af, at lignende episoder skulle finde sted på hendes arbejdsplads.
- Der er kommet flere strategier i min værktøjskasse med kurset.
Det er ikke sådan, at jeg skal lege Rambo og beskytte hele skolen, men det er rart, at jeg kan beskytte børnene i det klasselokale, jeg underviser i, så de ikke bliver ofre for skoleskyderi, siger Christy Belt og tilføjer:- Jeg håber også, at vores træning vil afholde folk fra at komme ind på skolerne og skyde vores børn.
Man kan sige, at vi håber på det bedste, men forbereder os på det værste.
Rekordmange skoleskyderierSå sent som i maj måned blev mindst syv elever såret under et skoleskyderi nær Denver i staten Colorado i USA, og i februar sidste år skød og dræbte en 19-årig mand 17 personer på en skole i Parkland i Florida, hvor han selv tidligere havde været elev.
Gentagne tragedier med skyderi på skoler satte i 2018 gang i landsdækkende protester mod den amerikanske våbenlov blandt landets skolelever, og nu prøver politi i Utah altså at imødekomme problemet på andre måder.
En opgørelse har vist, at der i 2018 var 94 skoleskyderier.
Det er en en stigning på 60 procent i forhold til den hidtidige rekord fra 2006, hvor der blev registreret 59 skoleskyderier.
FacebookTwitterKopier linkEmner:USA|Uddannelse|Mord|Utah|Kriminalitet




https://www.dr.dk/sporten/tennis/tennissportens-nye-stjerneskud-hyldes-livet-har-aendret-sig-paa-et-splitsekund

TennisTennissportens nye stjerneskud hyldes: 'Livet har ændret sig på et splitsekund'15-årige Cori Gauff er på alles læber efter en uge med tre sejre i Wimbledon.
Cori Gauff fik en forrygende debut på Wimbledons Centre Court.
Af Mette Richardt06.
juli 2019 kl.
19.
43Bemærk: artiklen er mere end 30 dage gammelLæs opDen bare 15-årige amerikaner Cori ’Coco’ Gauff er efter tre sejre i Wimbledon blevet tennissportens nye darling.
På sociale medier og nyhedssider hyldes hun af fans, kommentatorer, sports- film- og musikstjerner.
Hun fik et wild card til kvalifikationsturneringen i den traditionsrige græsturnering.
Da hun havde spillet sig succesfuldt gennem den, var alles øjne rettet mod hende, da hun skulle møde den tidligere mester Venus Williams i første runde af sin første Grand Slam-turnering på seniorplan.
Sensationen blev en realitet.
Ved at besejre den 25 år ældre Venus Williams, blev hun den yngste spiller til at vinde en kamp i Wimbledon siden Jennifer Capriati i 1991.
I de næste to kampe gik det ud over Magdalena Rybarikova fra Slovakiet, mens hun i tredje runde gjorde det af med slovenske Polona Hercog, som ovenikøbet havde haft matchbold undervejs.
Men Gauff hev sejren hjem i tre sæt i sin første kamp på Wimbledons prægtige Centre Court.
Det er tre kampe og sejre, der på ganske kort tid har gjort, at hendes liv har taget noget af en drejning.
Cori Gauff er den yngste spiller til at vinde en kamp i Wimbledon siden 1991.
 Den unge tennisspiller slipper jubelen løs, når hun har vundet en kamp.
 Trods modgang bliver 15-årige Cori Gauff ved at fighte.
Hun overvandt en matchbold i tredje runde.
 Der er opbakning fra forældrene Corey og ´Candi Gauff.
 Cori Gauff er overvældet over opmærksomheden ved Wimbledon.
 Sejren over veteranen Venus Williams gav Cori Gauff det første skub mod stjernerne i de voksnes rækker.
1 / 6Cori Gauff er den yngste spiller til at vinde en kamp i Wimbledon siden 1991.
1 / 6Den unge tennisspiller slipper jubelen løs, når hun har vundet en kamp.
2 / 6Trods modgang bliver 15-årige Cori Gauff ved at fighte.
Hun overvandt en matchbold i tredje runde.
3 / 6Der er opbakning fra forældrene Corey og ´Candi Gauff.
4 / 6Cori Gauff er overvældet over opmærksomheden ved Wimbledon.
5 / 6Sejren over veteranen Venus Williams gav Cori Gauff det første skub mod stjernerne i de voksnes rækker.
6 / 6'Det er surrealistisk'Under kampene har hun publikum i sin hule hånd, hun hyldes som var hun en af briternes egne.
Indtil videre suger hun det hele til sig.
- Det er vildt.
Inden jeg spillede mod Venus, stod folk stille og ventede efter min træning.
Der var en lille pige, der spurgte om et billede.
Dagen efter, da jeg havde spillet mod Venus, stod alle og skreg mit navn.
Det er ret surrealistisk, hvordan livet kan ændre sig på et splitsekund, sagde Cori Gauff til journalisterne efter gårsdagens sejr.
Det er ikke kun tennisfans, der har fået øjnene op for hendes præstation.
Særligt afroamerikanske stjerner hylder den unge kvindes gennembrud.
Blandt beundrerne er den legendariske basketballspiller Earvin Magic Johnson, der roser præstationen på Twitter.
- Tillykke til 15-årige Coco Gauff med endnu en sejr i Wimbledon!
Utroligt.
Også Skuespiller Samuel L.
Jackson deler sin begejstring på Twitter, hvor han bare skriver Coco!
!
!
!
!
!
!
!
Musikeren Snoopdogg skriver på Instagram:- Storhed.
Sort.
Girl Power.
Jeg er vild med det der Wimbledon.
Hyldest til Williams for at inspirere.
Sorte fædre og døtre i denne sport, skriver Snoopdogg.
Cori Gauff selv var dog mest imponeret over en hilsen, hun havde fået fra sit store idol rapperen og skuespilleren Jaden Smith.
Ydmyg var hun, da hun blev fortalt af pressen, at hun som minimum havde sikret sig 174.
000 pund svarende til knap 1.
500.
000 kr.
for arbejdet under Wimbledon.
En stor del af pengene skulle nemlig bruges på sweatshirts af mærket Jaden.
- Min mor har forbudt mig at købe sweatshirts i to måneder.
Jeg har fået sendt en hver uge.
Jeg kan ikke gå med dem derhjemme, fordi det er så varmt, så jeg elsker at have dem på, når jeg er ude at rejse, sagde Cori Gauff, der kommer fra solskinsstaten Florida.
Hun kunne heller ikke lade være med at kommentere Jadens nye album, som hun jokede med, at hun var lige så begejstret for som dagens sejr.
Faren har svært ved at fatte detCori Gauffs forældre er trofast på plads på sidelinjen ved Wimbledon.
Far Corey og mor Candi har begge været aktive idrætsudøvere som henholdsvis basketballspiller og baneløber.
Allerede som 12-årig skrev Cori Gauff sig ind i historiebøgerne, da hun som den yngste nogensinde vandt en U18-turnering i USA.
Cori Gauffs far Corey og mor Candi jubler med fra tilskuerrækkerne.
Hendes far Corey, der også er hendes træner, har alligevel lidt svært ved helt at følge med i, hvor hurtigt det hele går med hans talentfulde datter.
- Når de råber hendes navn op til kampene, sidder jeg der og tænker ’ Hvad pokker er det der sker’?
, sagde Corey Gauff efter gårsdagens kamp.
Her var datteren tæt på at ryge ud men fik alligevel kæmpet sig til sejr.
- Hun har altid kæmpet sådan – lige siden hun var en lille baby.
Hun havde altid gå-på-mod og ville ikke give op, sagde faren.
Cori Gauff får brug for al det fighterinstinkt, hun kan finde frem, for at komme forbi sin næste modstander i Wimbledon.
På mandag står hun overfor sin hidtil største udfordring, når hun møder verdens nummer 7 - den tidligere verdensetter Simona Halep fra Rumænien.
FacebookTwitterKopier linkEmner:Simona Halep (tennisspiller)|Tennis|Venus Williams (tennisspiller)|Wimbledon Championships|USA




https://www.dr.dk/sporten/cykling/staerke-vos-tager-etapesejren-uttrup-ludwig-naermer-sig-podiet-samlet

CyklingStærke Vos tager etapesejren: Uttrup Ludwig nærmer sig podiet samletAlt gik efter planen for Cecilie Uttrup Ludwig på den første kuperede etape i Giro Rosa, hvor Marianne Vos tog sejren.
Marianne Vos vandt 2.
etape i Giro Rosa, mens det også var en fin dansk dag.
Af Frederik Palle06.
juli 2019 kl.
18.
38 | opdateret 06.
juli 2019 kl.
18.
39Bemærk: artiklen er mere end 30 dage gammelLæs opMarianne Vos styrede kvindecykling i en lang årrække med tre verdensmesterskaber, en olympisk titel og tre samlede sejre i Giro Rosa.
De seneste vindere af Giro Rosa2019 Annemiek van Vleuten (Holland)2018 Annemiek van Vleuten (Holland)2017 Anna van der Breggen (Holland)2016 Megan Guarnier (USA)2015 Anna van der Breggen (Holland)2014 Marianne Vos (Holland)2013 Mara Abbott (USA)2012 Marianne Vos (Holland)2011 Marianne Vos (Holland)De senere år er dominansen forsvundet fra hende, men hun viser stadig i glimt, at hun er en unik cykelrytter.
I dag tog vandt hun den krævende 2.
etape i Giro Rosa.
Hollænderen har vundet løbet samlet tre gange tidligere.
Det var en hollandsk dominans i dag, da landsmandinderne Annemiek van Vleuten og Lucinda Brand tog de efterfølgende placeringer.
Det var også en god dag for det danske klassementshåb Cecilie Uttrup Ludwig.
Hun kom nemlig i mål på en 15.
plads i en meget decimeret favoritgruppe.
Det betyder, at hun avancerer til fjerdepladsen samlet set, hvor hun kun er 24 sekunder efter Katarzyna Niewiadoma på førstepladsen.
Den flotte danske placering i klassementet skyldes en fremragende holdtidskørsel på 1.
etape af Cecilie Uttrup Ludwig og holdkammeraterne Bigla Pro Cyling.
FacebookTwitterKopier linkEmner:Cecilie Uttrup Ludwig (cykelrytter)|Cykelsport




https://www.dr.dk/sporten/cykling/tourdefrance/den-danske-tour-debutant-jagtede-prikker-jeg-ville-aergre-mig-hvis-jeg

Tour de FranceDen danske Tour-debutant jagtede prikker: ’Jeg ville ærgre mig, hvis jeg ikke prøvede’Der var danske farver med fremme fra start af på den første etape af Tour de France, hvor Mads Würtz Schmidt gik med i udbrud.
Mads Würtz Schmidt fik masser af opmærksomhed på den første etape af Tour de France.
Af Frederik Palle06.
juli 2019 kl.
18.
58Bemærk: artiklen er mere end 30 dage gammelLæs opMads Würtz Schmidt trillede ikke bare ind på sin første etape nogensinde i Tour de France.
Han ville meget mere end det.
Så allerede efter 500 meter var danskeren gået i udbrud.
Drømmen var at køre sig i den prikkede bjergtrøje.
- Det var en plan, jeg havde lagt hjemmefra, at jeg skulle prøve at komme ud og få en af trøjerne.
Jeg ville ærgre mig, hvis jeg ikke prøvede.
Det var bare om at holde sig fremme i neutral zone og så prøve at komme med, forklarer Mads Würtz Schmidt.
Se interviewet med Mads Würtz Schmidt.
Desværre fik danskeren blandt andre den olympiske mester, Greg van Avermaet, med sig.
Og stigningen, hvor kampen om prikkerne skulle afgøres, var lige netop en lækkerbisken for belgieren.
Mur de Grammont er nemlig et af nøglepunkterne i Flandern Rundt, som Greg van Avermaet har været hovedrolle i de seneste mange år.
- Det var sindssygt fedt.
Det er selvfølgelig ærgerligt, at Greg van Avermaet kørte med, men jeg måtte jo prøve alligevel.
I spurten fedter mit baghjul lidt rundt, og så får han allerede tre meter, og det gør ham den anden også, og så er det jo det, siger Mads Würtz Schmidt.
Læs også:ETAPEN PÅ 1 MINUT Fuglsang styrter i hollandsk Tour-triumf- Men jeg nød dagen.
Det var sgu fedt at være ude i fronten.
Der var mange mennesker og en vild stemning.
Så en fed første dag, forklarer han.
Desværre var det ikke kun den tidligere U23-verdensmester i enkeltstart, der blev samtaleemne med danske briller i dag.
Jakob Fuglsang styrtede 18 kilometer fra mål, og der sad Mads Würtz Schmidt tæt på.
- Jeg sidder faktisk et par pladser bag Fuglsang, da han røg ned.
Der var stress på, siger han.
I morgen venter holdtidskørslen i Bruxelles, hvor der er vigtige sekunder på spil i klassementet.
FacebookTwitterKopier link




https://www.dr.dk/nyheder/indland/morten-bor-taet-paa-ulykkessted-det-kommer-desvaerre-ikke-bag-paa-os

Aarhus LetbaneSe temaIndlandMorten bor tæt på ulykkessted: 'Det kommer desværre ikke bag på os'En far og hans søn mistede livet, mens en 32-årig kvinde og en pige på seks år er uden for livsfare.
Både ambulancer, akutlæger og helikoptere blev sendt til ulykkesstedet.
Af Thea Deleuran Müller06.
juli 2019 kl.
20.
16Bemærk: artiklen er mere end 30 dage gammelLæs opDet var en norsk 34-årig mand og hans syv år gamle søn, der mistede livet, efter at en personbil og et letbanetog til formiddag kolliderede på strækningen mellem Aarhus og Grenaa.
De to andre i bilen er i familie med de dræbte og er uden for livsfare.
En kvinde på 32 år og en pige på seks.
Selvom beboere i området kalder ulykken for 'tragisk', kommer ulykken ikke som en overraskelse:- Det er tragisk at tænke på, men det er desværre heller ikke noget, der kommer bag på os, der bor herude, for det virker ikke ordentligt, siger Morten Grantzau, der bor tæt på ulykkesstedet.
- Vi kører over mange gange i de forskellige jernbaneoverskæringer, der er herude.
Det er over halvdelen af gangene, det ikke virker.
Ulykke skete ved byen Trustrup, som ligger på strækningen mellem Grenaa og Aarhus.
Det var en norsk familie på fire, der sad i den bil, der til formiddag stødte sammen med et letbanetog ved Albøgevej i byen Trustrup på Djursland.
Der er endnu ikke sat nogen bomme ved den jernbaneoverskæring, som ulykken skete ved, men i stedet er det lys- og lydsignaler, der skal advare bilister om tog på jernbanen.
Der ligger dog bomme ved siden af vejen, som er klar til at blive sat op, fortæller DR's reporter på stedet.
Dårlig udsigt som bilistDet er på nuværende tidspunkt for tidligt at sige noget om årsagen til ulykken, men Havarikommissionen er i gang finde frem til, hvad der er sket.
Jernbaneoverskæringen ved Albøgevej er én af dem, som de lokale er særlig opmærksomme på, siger Bjarne Dalgaard, der er lærer og bor i området:- Når man kommer i bil, har man meget dårlig udsigt over, om der kommer noget tog, siger han og uddyber:- Det er selvfølgelig noget, som vi lokale kender og ved, men man kunne godt forestille sig, at der kunne ryddes et træ, så man bedre kunne se skinnerne.
Den samme skærpede opmærksomhed har Morten Grantzau, når jernbanesporene skal krydses:- Os, der er vant til at køre herude, kører meget forsigtigt over og kigger grundigt til begge sider, men det gør dem, der kommer udefra, ikke.
De er ikke vant til at køre herude.
Klokken 11.
05 fik Østjyllands Politi meldingen om, at uheldet var sket ved Albøgevej, hvor ambulancer og andet redningspersonale blev sendt til stedet.
Direktør hos Aarhus Letbane genkender ikke kritikkenDen kritik kommer bag på Michael Borre, den administrerende direktør for Aarhus Letbane:- Vi har ikke fået nogen meldinger om særlige problemer med den overkørsel overhovedet, men nu afventer vi, hvad Havarikommissionen kommer frem til, hvilke råd de har til os, og hvad vi skal kigge på efterfølgende, siger han.
- Det er en gammel overkørsel, og den har det sikkerhedskontrol-anlæg, som giver lyd og lys fra sig.
Det svarer til det sikkerhedsniveau, vi har, når vi kører med den hastighed, vi gør på strækningen.
Kommer I til at fortsætte med at køre med letbanetog på steder, hvor der endnu ikke er sat bomme op?
- Det er ikke meningen, at bommene skulle være sat op nu.
Bommene bliver sat op af Banedanmark i forbindelse med et projekt, som forventes færdigt inden 1.
oktober og er en ekstra sikkerhedsting i forhold til, at man kan sætte hastigheden op, siger han og uddyber:- Vi kommer til at køre på strækningen, medmindre havarikommissionen siger, at der er fejl på anlægget.
Det er der ikke noget, der tyder på indtil videre, men vi er nødt til at vente, til de er færdige med deres undersøgelser.
Letbanetog involveret i flere hændelserLetbanestrækningen mellem Aarhus og Grenaa åbnede den 30.
april i år, og lige nu er Banedanmark i gang med at sætte bomme op ved alle overgange mellem de to byer, da hastigheden på strækningen skal sættes op, forklarer direktøren.
Ingen kom til skade i det letbanetog, som bilen stødte sammen med.
Siden Aarhus Letbane begyndte at køre, har togene været involveret i 24 både små og store hændelser, men det er første gang, at personer mister livet i forbindelse med uheld.
De fleste uheld er sket i byen, hvor bilister skal vænne sig til, at der er kommet en jernbane i byen, siger Michael Borre, der understreger, at sikkerheden er ok, og at det her er 'en mere traditionel jernbaneulykke'.
- Det er selvfølgelig tragisk, men det er den udfordring, der altid er med et jernbanesystem, hvor man skal krydse med den anden trafik.
Den nyvalgte transportminister Benny Engelbrecht (S) kalder det også en 'forfærdelig ulykke' på Twitter.
- Det er vigtigt, at vi kommer til bunds i, hvad der var årsagen til ulykken, og derfor vil jeg afvente Havarikommissionens igangværende undersøgelser, skriver Benny Engelbrecht også i et andet tweet.
FacebookTwitterKopier linkEmner:Benny Engelbrecht (politiker)|Socialdemokraterne|Aarhus Letbane|Togtrafik|Aarhus




https://www.dr.dk/nyheder/kultur/film/vi-anerkender-det-er-skadeligt-netflix-indfoerer-laengeventet-forbud-i-deres

Film og serier'Vi anerkender, det er skadeligt': Netflix indfører længeventet forbud i deres serier og filmFremover skal instruktører have en god grund, hvis deres karakterer skal have lov til at ryge en smøg i en Netflix-produktion.
Borgmester Larry Kline fra Netflix-serien 'Stranger Things' må investere i et rygestop-kursus, hvis han vil gøre sig forhåbninger om at blive en del af den næste sæson af den populære serie.
For Netflix har nemlig indført rygeforbud i deres kommende produktioner.
(© Netflix)Af Christian Mejdahl06.
juli 2019 kl.
18.
32Bemærk: artiklen er mere end 30 dage gammelLæs opCigabøj, zot, eller kistesøm.
Cigaretter går under mange navne.
Men nu skal det være slut med at pulse overdrevent løs på de kræftfremkaldende smøger.
I hvert fald hvis det står til den amerikanske streamingtjeneste Netflix, som i udgangspunktet netop har indført et rygeforbud i alle deres kommende film og serier.
Det skriver Variety.
Fremover er det forbudt at ryge i alle Netflix' produktioner til børn og familier, og film og serier, som er aldersmærket +14 år, skal droppe cigaretter, medmindre det er bidende nødvendigt af historiske eller faktuelle årsager.
Rygning er skadeligt, og når det bliver portrætteret positivt på skærmen, så kan det påvirke unge negativt.
NetflixYderligere vil film og serier med højere aldersmærkninger heller ikke indeholde rygning, medmindre det er essentielt for den kreative vision, instruktøren måtte have, eller et definerende træk for en given karakter.
- Netflix støtter den kreative frihed, siger en talsmand for streamingtjenesten til Variety og fortsætter:- Men vi anerkender også, at rygning er skadeligt, og når det bliver portrætteret positivt på skærmen, så kan det påvirke unge negativt.
Særligt Netflix-serien 'Stranger Things' har fået kritik for at være fuld af cigaretter, som det dog er de voksne karakterer, der nøjes med at ryge.
(© Netflix)'Et spændende initiativ'Hos Kræftens Bekæmpelse hilser man det nye tiltag velkommen med stor glæde.
Mette Lolk Hanak er afdelingschef for forebyggelse og oplysning i organisation, og hun roser streaminggiganten for deres beslutning om at droppe cigaretter i fremtiden.
Det handler ikke om, at vi skal forbyde Egons Olsens cigar.
Det handler om, at rygning på film og tv har en betydning, og at man godt kan droppe unødvendig rygning.
Mette Lolk Hanak, Kræftens Bekæmpelse- Jeg synes, det er et rigtig godt og spændende initiativ.
Der har længe været fokus på, at rygning er meget synligt i film og tv.
Så jeg synes, det er godt, at Netflix som stor producent tager medansvar og gør noget ved det, lyder det fra Mette Lolk Hanak, der er glad for, det endelig kommer på dagsordenen:- Der har måske været en tendens til, at man ikke har taget det alvorligt.
Det har lidt været betragtet som noget pjat, at rygning på tv har en betydning for, hvordan børn og unge opfatter det.
Men det har en betydning.
En amerikansk undersøgelse fra 2012 konkluderer nemlig, at unge, der er ser film med mange rygescener, har dobbelt så stor risiko for at begynde at ryge, i forhold til dem, der ser film med færre rygescener.
Mette Lolk Hanak fra Kræftens Bekæmpelse mener dog ikke, at det vil fungere med et totalt rygeforbud i alle kommende film og tv-serier.
- Jeg tror ikke, man kan forbyde det.
Det skal man nok heller ikke.
Men bevidsthed og spilleregler hos de skabende kræfter er et godt og vigtigt skridt.
For det handler ikke om, at vi skal forbyde Egons Olsens cigar.
Det handler om, at rygning på film og tv har en betydning, og at man godt kan droppe unødvendig rygning.
I DR's dramaserier bliver der også røget.
Og ikke kun cigaretter.
Her er det bankrådgiveren Anna fra 'Bedrag III', der fyrer op i en solid joint.
Dramachef: 'Vi tænker over de signaler, vi sender'Blandt karaktererne i DR's dramaserier finder man også rygere.
Hvad enten det er den kriminelle Nicki fra 'Bedrag', den følelsesmæssigt flossede Emilie fra 'Herrens Veje' eller det iltre søskendepar Emil og Gro i 'Arvingerne', så står røgen ud mellem deres læber i flere scener.
DR's dramachef Christian Rank afviser dog at indføre et rygeforbud på linje med Netflix, men understreger, at der ligger mange overvejelser bag hvert et karaktertræk, de forskellige roller besidder.
- Vi er opmærksomme på, hvilke signaler vi sender.
Jeg mener også, at du sjældent ser dramatik i dag, hvor rygning bliver forbundet med et sejt, James Dean-agtigt ungdomsideal.
Det er ikke længere sådan, vi ser det i en kulturel kontekst, siger han.
Han mener desuden, at det ville være en trist skæbne for dansk drama, hvis det skulle underlægges enhver form for censur.
- Dramaet skal ikke begrænses af, hvad der er det rigtige at gøre.
Hvis det var sådan, så var der mange historier, der aldrig ville blive fortalt.
Drama spejler skyggesider såvel som de gode sider af livet.
Det er ikke en opskrift på det perfekte liv.
Derfor bruger vi alle greb, siger Christian Rank og fortsætter:- Men jeg håber naturligvis ikke, at unge som voksne tager vores serier som en opfordring til at ryge.
Læs også:Ultrapopulær kult-serie er endelig tilbage!
Her er øjeblikkene, der får det til at løbe koldt ned ad ryggenFacebookTwitterKopier linkEmner:Netflix|Rygning|Kræftens Bekæmpelse|Kræft|James Dean (skuespiller)




https://www.dr.dk/sporten/cykling/tourdefrance/jakob-fuglsang-er-blevet-syet-shit-happens

Tour de FranceJakob Fuglsang er blevet syet: ’Shit happens’Jakob Fuglsang siger selv, at han har det okay efter det voldsomme styrt på 1.
etape af Tour de France.
Jakob Fuglsang Astana Pro Team kommer ud sammen med massøren Cristian Valente efter lægebehandling efter sit styrt i 1.
etape Bruxelles-Bruxelles.
Af Frederik Palle06.
juli 2019 kl.
18.
18 | opdateret 06.
juli 2019 kl.
19.
11Bemærk: artiklen er mere end 30 dage gammelLæs opDer er noget med uheld over Jakob Fuglsang i Tour de France.
Løbet var knap startet, før han røg i jorden og slog sig.
Det satte straks mange tanker i gang hos ham selv, holdkammerater og danske cykelfans.
Men nu er han blevet tjekket, og den første melding fra danskeren er umiddelbart god.
Jakob Fuglsang kom ud til den samlede mediemængde efter at være blevet tjekket, og her var han fattet.
- Jeg styrtede.
En rytter røg ned foran mig, da vi prøvede på at køre frem.
Shit happens.
Så nu må vi se, forklarer han.
- Jeg har fået et slag på knæet og store sting i øjenbrynet.
Det bliver en svær etape i morgen, men vi må se, hvad der sker, siger Fuglsang.
I morgen venter en meget vigtig holdtidskørsel, hvor danskerne skal forsøge ikke at tabe for meget tid til konkurrenterne.
FacebookTwitterKopier linkEmner:Jakob Fuglsang (cykelrytter)|Frankrig|Cykelsport




https://www.dr.dk/nyheder/indland/tre-personer-har-faaet-knoglebrud-efter-ulykke-med-powerboat

IndlandTre personer har fået knoglebrud efter ulykke med powerboatEn voldsom opbremsning, efter at en båd ramte en skæv sø, sendte tre personer med ambulance fra Dragør Havn.
Tre personer er i kritisk tilstand efter en bådulykke ved et arrangement ved Dragør Fort på Amager.
(Foto: Presse-fotos.
dk © Scanpix)06.
juli 2019 kl.
16.
56 | opdateret 06.
juli 2019 kl.
22.
46Bemærk: artiklen er mere end 30 dage gammelLæs opTre personer pådrog sig op til flere knoglebrud, da de lørdag eftermiddag på en såkaldt powerboat ramte en høj bølge og fik en voldsom rystetur ved et arrangement ved Dragør Fort på Amager.
Det oplyser vagtchef ved Københavns Politi Jesper Frandsen lørdag aften.
Ved de første meldinger om ulykken klokken 16.
30 lød det, at de tre var i kritisk tilstand.
Nogle timer senere står det klart, at de slap med slemme "knubs", fortæller vagtchefen.
- Der var primært tale om, at de havde fået en lang række forskellige brud på knogler, men de er ikke i kritisk tilstand, siger han.
I alt ni personer var om bord på båden, som selv vendte til kajen efter ulykken.
Seks kom lettere til skade, mens de tre hårdest medtagne blev kørt med ambulancer til henholdsvis Rigshospitalet og Hvidovre Hospital til behandling og observation.
Ulykken skete i forbindelse med et opvisningsarrangement for såkaldte powerboats, som er en særligt hurtig bådtype, fortæller Jesper Frandsen.
Vagtchefen forklarer, at båden ramte den høje bølge skævt ved høj hastighed og efterfølgende "blev rystet godt og grundigt".
Påvirkede af hændelsenOpvisningsarrangementet hedder Copenhagen Poker Run og blev afviklet lørdag.
Bådene sejlede ud fra Islands Brygge lørdag morgen og kom blandt andet forbi Malmø, inden de ankom til Dragør omkring klokken 16.
Her foretog bådene en speedtest, hvor de sejler hurtigt.
Arrangøren PowerboatsDK skriver i en pressemeddelelse:- Bestyrelsen bag arrangementet er selvfølgelig påvirket af hændelsen.
Vi har været i kontakt med flere af de personer, der var i båden, og de var alle o.
k.
og ved godt mod, siger Frederik Gøtterup, formand for PowerboatsDK.
På kajen var en del tilskuere mødt op for at følge arrangementet.
Her blev der samtidig med bådopvisningen udstillet showbiler, og publikum kunne købe mad og drikke.
Politiet fik anmeldelsen om ulykken klokken 16.
02.
/ritzau/FacebookTwitterKopier linkEmner:Dragør|Region Hovedstaden|Ulykker|København|Københavns Politi




https://www.dr.dk/sporten/cykling/tourdefrance/etapen-paa-1-minut-fuglsang-styrter-i-hollandsk-tour-triumf

Tour de FranceETAPEN PÅ 1 MINUT Fuglsang styrter i hollandsk Tour-triumfMike Teunissen overtager løbets gule føretrøje efter sejren.
06.
juli 2019 kl.
16.
53 | opdateret 06.
juli 2019 kl.
19.
33Bemærk: artiklen er mere end 30 dage gammelLæs opDen hollandske cykelrytter Mike Teunissen (Jumbo-Visma) vandt lørdag overraskende 1.
etape af årets Tour de France efter en massespurt, som bød på et styrt kort før målstregen.
Mike TeunissenFødt 25.
august 1992 (26 år).
Fødested: Ysselsteyn.
Nationalitet: Hollænder.
Hold: Jumbo-Visma.
Udvalgte meritter: Vinder af 1.
etape i Tour de France 2019.
Samlet vinder af Fire Dage ved Dunkerque 2019 og vinder af to etaper i løbet.
Vinder af etapeløbet ZLM Tour 2019.
Kilde: RitzauBlandt andre måtte Teunissens holdkammerat Dylan Groenewegen ned i asfalten.
Netop Groenewegen var blandt favoritterne til at vinde etapen med start og mål i Bruxelles.
Med danske briller var der også dramatik i slutfasen.
Jakob Fuglsang (Astana) styrtede også, men tabte ikke tid.
Se et længere referat af 1.
etape i Tour de France.
Fuglsangs styrt skete med lidt under 20 kilometer igen, og den danske Tour-stjerne havde blod i ansigtet.
Det lignede umiddelbart et flækket øjenbryn.
Med hjælp fra nogle Astana-holdkammerater kom Fuglsang tilbage i hovedfeltet.
Efter at have krydset målstregen blev Fuglsang kørt til nærmere undersøgelser.
Dansker i udbrudEn anden dansker gjorde sig bemærket tidligt på etapen.
Lørdagens første udbrud blev sat i søen straks fra starten på de 194,5 kilometer.
Her var den danske Tour-debutant Mads Würtz Schmidt (Katusha) med.
Med var også OL-guldvinderen Greg Van Avermaet (CCC), Natnael Berhane (Cofidis) og Xandro Meurisse (Wanty).
Feltet lod dem køre.
Udbruddet nåede over fire minutter med godt 150 kilometer til mål.
Dermed fik de god ro til at afgøre etapens to bjergspurter mellem sig.
Van Avermaet var først på toppen af den ikoniske brostensstigning Muur van Geraardsbergen, før Meurisse kom først over Bosberg.
Van Avermaet kører søndag i løbets prikkede bjergtrøje.
Med missionen fuldført lod han sig falde tilbage til feltet, der med 143 kilometer til mål var under tre minutter bagude.
De tre andre fortsatte.
Ikke mindst ansporet af Mads Würtz Schmidt.
Mads Würtz kom tidligt i udbrud med to andre.
Men forrest i feltet lå Quick-Step, Jumbo-Visma og Lotto Soudal og kontrollerede.
De ville ikke lade muligheden passere for at køre deres respektive sprintere frem til massespurt.
Elia Viviani, Dylan Groenewegen og Caleb Ewan var på forhånd regnet blandt de tre stærkeste sprintere i feltet, når det kommer til afslutninger på flad vej.
Lige før den indlagte pointspurt med godt 70 kilometer til mål var udbryderne indhentet.
Og det endte med den forventede spurt om etapesejren.
/ritzau/FacebookTwitterKopier linkEmner:Astana Pro Team|Caleb Ewan (cykelrytter)|Dylan Groenewegen (cykelrytter)|Cykelsport|Frankrig




https://www.dr.dk/nyheder/indland/udelukker-internationale-studerende-undervisningen-er-paa-engelsk-men-deres-dansk

IndlandUdelukker internationale studerende: Undervisningen er på engelsk, men deres dansk skal være på a-niveauMarkant færre studerende fra andre lande søger ind på IT-Universitetet på grund af nye krav.
Workshop på IT-Universitetet.
De kommende år bliver der færre internationale studerende blandt deltagerne.
Arkivfoto.
Af Nis Kielgast06.
juli 2019 kl.
17.
30Bemærk: artiklen er mere end 30 dage gammelLæs opUndervisningen er på engelsk.
Bøgerne er på engelsk.
Fagene har engelske titler som Global Business Informatics.
Men hvis man skal have lov til at studere, skal man kunne perfekt dansk.
På IT-Universitetet i København er der i år 17 procent færre end sidste år, der er søgt ind for at studere, og det skyldes i høj grad, at det nye krav om dansk har skræmt internationale studerende væk, fortæller IT-Universitetets rektor, Martin Zachariasen.
- I grove træk har vi det samme antal dansksprogede ansøgere som sidste år, mens de internationale ikke er der.
Vi har valgt at have et krav om, at man skal have a-niveau i dansk, fordi der er kommet et loft over, hvor mange engelsksprogede studerende, vi kan optage, siger han.
Det er altså helt med vilje.
IT-Universitetet har et fast budget til udenlandske studerende, og dem har man valgt at bruge på kandidatstuderende, der allerede har taget de første tre år af deres universitetsuddannelse.
Men det er ikke en ønskesituation.
- Jeg synes, det er et vanskeligt rammevilkår.
Specielt fordi vi ved, at der er stor mangel på it-specialister i Danmark.
Så vi ville da helst optage både fra Danmark og fra udlandet, og vi er faktisk ret gode til at sørge for, at de udenlandske studerende bliver i landet efter endt uddannelse, siger Martin Zachariasen.
Læs også:Ahlers om engelsksprogede studerende: Vi kan ikke løfte andre landes forpligtelseSamtidig kan det virke besynderligt at udelukke udlændinge, når man samtidig sigter efter at have et internationalt studiemiljø.
- Vi vil gerne fastholde, at det er en international uddannelse, og det giver selvfølgelig et forklaringsproblem, men vi ser det som en nødløsning i den givne situation, siger han.
En gevinst for samfundetHos fagforeningen Dansk Magisterforening, der blandt andet organiserer dataloger, er man skuffede over, at der er grænser for, hvor mange udlændinge der er råd til at optage.
- Det er rigtig ærgerligt, at de unge bliver forhindret i at søge ind på de hårde it-uddannelser, hvor der er stor efterspørgsel.
Jeg synes, vi i stedet skulle åbne op for de internationale studerende, vi har brug for, siger Dansk Magisterforenings formand, Camilla Gregersen.
Og det kan være en god forretning for Danmark, mener hun.
- Det er kammet over med at afvise udenlandske studerende.
Vi har faktisk brug for dem.
De gør en positiv forskel på arbejdsmarkedet, og vi skal gøre endnu mere for at fastholde dem, for de er en gevinst for samfundet, siger Camilla Gregersen.
FacebookTwitterKopier linkEmner:IT-Universitetet|Uddannelse|Videregående uddannelser|København|Camilla Gregersen (fagforeningsleder)




https://www.dr.dk/sporten/cykling/tourdefrance/holdet-melder-nul-brud-se-styrtet-der-giver-fuglsang-mareridtsstart-paa

Tour de FranceHoldet melder nul brud: Se styrtet der giver Fuglsang mareridtsstart på Tour de FranceJakob Fuglsang fik præcis den start på Tour de France, som han havde frygtet, da han styrtede med 20 kilometer til mål.
Af Frederik Palle06.
juli 2019 kl.
16.
52 | opdateret 06.
juli 2019 kl.
17.
46Bemærk: artiklen er mere end 30 dage gammelLæs opSeneste update fra Jakob Fuglsangs hold Astana er, at danskeren umiddelbart er sluppet med den værste skræk.
Han har ingen brud og er kun blevet syet sammen.
Der er et eller andet med Tour de France, Jakob Fuglsang og styrt.
De tre ting bliver alt for ofte brugt i samme sætning.
Med 20 kilometer tilbage på 1.
etape af årets løb, røg danskeren i jorden, og først så det ud som om, at han havde slået sig voldsomt med blod i ansigtet.
Men han fik kæmpet sig tilbage til feltet og så nogenlunde ud på cyklen.
Hans status er indtil videre ukendt.
DR Sportens reporter i Frankrig fortæller dog, at danskeren blev kørt væk i en ambulance, da han kom i mål.
FacebookTwitterKopier linkEmner:Jakob Fuglsang (cykelrytter)|Frankrig|Cykelsport




https://www.dr.dk/sporten/cykling/tourdefrance/holdkammerat-om-fuglsangs-styrt-det-var-meget-uheldigt

Tour de FranceHoldkammerat om Fuglsangs styrt: 'Det var meget uheldigt'Magnus Cort sad lige bag Jakob Fuglsang, da uheldet ramte Astana-kaptajnen på 1.
etape af Tour de France.
Jakob Fuglsang bløde fra ansigtet efter styrtet.
06.
juli 2019 kl.
17.
38 | opdateret 06.
juli 2019 kl.
18.
44Bemærk: artiklen er mere end 30 dage gammelLæs opBlodet løb ned ad højre side af ansigtet på Jakob Fuglsang, efter han med godt 19 kilometer til mål styrtede på 1.
etape af Tour de France.
Det lignede et flækket øjenbryn, for han blødte noget fra hovedet.
Magnus Cort, cykelrytterSe styrtet her.
Astana-kaptajnen var da flankeret af sin danske holdkammerat Magnus Cort, som så det ske.
- Det var meget uheldigt.
Jeg sad på hjul af ham, da de styrtede foran ham.
Han havde ingen vej uden om dem og kørte direkte ind i ryggen på en rytter og røg ud over styret, siger Magnus Cort til TV2 om sin Astana-kaptajns styrt.
Lignede et flækket øjenbrynFuglsang slog sig i styrtet, og da han krydsede målstregen, meddelte hans hold, at det danske Tour-håb skulle videre til en lægeundersøgelse for at få estimeret skaderne.
- Han røg ned.
Det lignede et flækket øjenbryn, for han blødte noget fra hovedet, men han havde også slået sig, det er der ingen tvivl om, siger Magnus Cort.
- Jeg har ikke talt med ham efter etapen, og i situationen var det lige meget, hvordan han havde slået sig.
Det var bare op på cyklen og op til feltet igen.
- Han sagde, han havde slået sig, men kom trods alt tilbage til feltet, og det er meget vigtigt, siger Magnus Cort.
Jakob Fuglsang nåede op til feltet og sad solidt placeret i det, da endnu et styrt ramte feltet med under to kilometer til stregen, og blandt andre forhåndsfavoritten Dylan Groenewegen (Jumbo-Visma) kom ikke i spil til etapesejren.
Den tog i stedet hans teamkollega Mike Teunissen.
/ritzau/FacebookTwitterKopier linkEmner:Astana Pro Team|Dylan Groenewegen (cykelrytter)|Jakob Fuglsang (cykelrytter)|Cykelsport|Frankrig




https://www.dr.dk/nyheder/viden/teknologi/far-og-soen-3d-printer-lamborghini-i-baghaven

TeknologiFar og søn 3D-printer Lamborghini i baghavenPaneler og lygter kommer fra printeren, mens motor og andre komponenter er samlet separat.
Det er ikke kun på hobbyniveau, at biler bliver 3D-printet.
I bilindustrien er nogle producenter også begyndt at anvende teknologien.
(© 3D Car Printing @lasersterling)Af Allan Nisgaard06.
juli 2019 kl.
16.
01Bemærk: artiklen er mere end 30 dage gammelLæs opEn amerikansk fysiker har kastet sig over et meget ambitiøst projekt med sin søn.
Sammen er de gået i gang med at bygge en superbil, en kopi af en lynhurtig Lamborghini Aventador, i deres baghave.
Og en stor del af arbejdet foregår med en 3D-printer.
- Målet er at vise børn, hvor cool videnskab og ingeniørarbejde er og at demonstrere teknologiens kraft, skriver faren, Sterling Backus, på sin facebookside.
Far os søn har brugt halvandet år på at bygge deres egen version af en Lamborghini Aventador.
(© 3D Car Printing @lasersterling)Sterling Backus har brugt 3D-tegninger af bilen, som han har fundet på nettet.
Mens motoren, undervognen og andre komponenter er samlet separat, har faren og sønnen blandt andet 3D-printet mange dele af karosseriet.
- Det her med at bygge noget selv, fordi man ikke har råd til for eksempel en Lamborghini eller Ferrari, det har vi set i mange år.
Det er det, vi kalder kit-cars.
Men nu har man fået nye, effektive værktøjer til det, siger David Bue Pedersen, der er seniorforsker ved DTU Mekanik.
Han leder den største forskergruppe for 3D-print i Danmark.
Her på Youtube kan du se en billedserie af Sterling Backus’ projekt.
- Det kræver en masse viden og passion at bygge en bil på den her måde.
Men med 3D-printere skal man ikke længere bruge håndkraft til at frembringe forme, der kan anvendes til at støbe glas- og kulfiber-paneler.
Far og søn har brugt forskellige typer hobby-3D-printere til projektet.
Og så har de brugt nogle af de mest anvendte materialer til 3D-print, heriblandt ABS og PLA, som er typer af termoplast.
Der findes allerede bilproducenter, som benytter sig af 3D-printere.
David Bue Pedersen, seniorforsker ved DTU Mekanik.
Materialerne bliver formbare, når de når en bestemt temperatur og stivner, når de bliver kølet ned.
- De plast-komponenter, de har printet ud, er i sig selv ikke stærke nok til sådan et bilprojekt, som det her.
Derfor har faren og sønnen efterfølgende støbt kulfiber-måtter henover for at få forstærket materialet, siger David Bue Pedersen.
Sterling Backus har indtil videre brugt, hvad der svarer til cirka 132.
000 danske kroner på projektet.
Team far og søn har arbejdet på projektet i snart halvandet år.
For at undgå, at Lamborghini-producenterne beskylder dem for at plagiere, har de modificeret deres hjemmelavet version af superbilen.
Ifølge faren er designet anderledes.
3D-print udbredes i bilindustrienDet er ikke kun på hobbyniveau, at 3D-printere bliver brugt til at lave biler.
Ifølge David Bue Pedersen er 3D-printere blevet mere udbredt i bilindustrien.
Men det er dog kun i visse nicher.
- Der findes allerede bilproducenter, som benytter sig af 3D-printere, siger David Bue Pedersen og fortsætter:- I USA er der en række laboratorier, hvor man forsker i, hvordan 3D-printere kan udnyttes til store komponenter.
Og de er for eksempel gået sammen med en bilproducent ved navn Local Motors, der laver en lille to-personers åben sportsvogn.
Her er bilens karosseri simpelthen 3D-printet.
Nogle af de store, kendte bilproducenter er også begyndt at bruge enkelte dele, der er skabt af 3D-printere.
Det ses især til biler, der bruges i motorløb.
- Her bruges 3D-printere til at fremstille metal-komponenter, der kan give bilerne en bedre ydeevne, siger David Bue Pedersen.
- Hvis du brænder 15 millioner kroner af på for eksempel en rigtig Lamborghini, så er der en sandsynlighed for, at nogle af delene er kommet ud af en 3D-printer.
Og det er fordi dele af kanalsystemet, hvor der skal luft igennem, kan fremstilles mere optimalt med 3D-printede metalkomponenter.
De sørger for, at der er mindre tryktab gennem for eksempel bilens topstykke, når luften skal igennem, forklarer han.
FacebookTwitterKopier linkEmner:Lamborghini|Biler|Bilindustri|Danmarks Tekniske Universitet|USA




https://www.dr.dk/nyheder/indland/dmi-solen-kommer-igen-i-naeste-uge

IndlandDMI: Solen kommer igen i næste ugeFra tirsdag bliver det sol og 20 grader igen, oplyser DMI.
Det solrige sommervejr kommer tilbage i næste uge.
Af Sandra Meersohn Meinecke06.
juli 2019 kl.
16.
17Bemærk: artiklen er mere end 30 dage gammelLæs opHvis du også savner sol og varme efter flere dage med gråvejr og regn, så er der gode nyheder på vej:Fra på tirsdag kommer der nemlig igen sol, få skyer og omkring 20 graders varme.
- Det begynder så småt at lysne allerede fra i aften, og i morgen får vi færre byger og lidt mere sol, siger Bolette Brødsgaard, som er vagthavende meteorolog ved DMI, Danmarks Meteorologiske Institut,og tilføjer, at de mange gæster på årets Roskilde Festival godt kan forvente en tør lørdag aften.
Selvom det solrige vejr først for alvor kommer fra på tirsdag, så er der allerede lidt sol, dog med "masser af skyer" i morgen.
- Man kan godt være heldig, at det er muligt at grille søndag aften.
Der vil dog være lidt vind, så find et sted med læ, anbefaler Bolette Brødsgaard.
Tirsdag kommer der sol- Vi skal lige have overstået weekenden og mandag, men så bliver det tørt, og solen kommer i højere grad frem med temperaturer omkring 20 grader.
Vinden vil også aftage, siger DMI's vagthavende meteorolog.
Det gode vejr fortsætter resten af ugen.
- Det bliver ikke hedebølge, men der kommer heller ikke nedbør.
Det bliver bare rart, siger Bolette Brødsgaard.
Det er endnu for tidligt at sige noget om, hvor længe næste uges varme varer ved.
FacebookTwitterKopier linkEmner:Danmarks Meteorologiske Institut|Vejret|Roskilde Festival|Roskilde




https://www.dr.dk/nyheder/udland/graekenlands-tabte-generation-vil-ikke-stemme-til-valget-jeg-foeler-mig-ikke

UdlandGrækenlands tabte generation vil ikke stemme til valget: 'Jeg føler mig ikke velkommen i mit land'I de seneste otte år har omkring en kvart million unge grækere forladt deres eget land for at finde arbejde.
Krisen kaster skygger over det græske valg.
Selv om premierminister Alexis Tsipras' venstreorienterede regering har fået rettet noget op på landets økonomi, ventes det borgerlige oppositionsparti Nyt Demokrati (ND) at vinde.
Unge stoler dog hverken på premierministeren eller lederen af ND, Kyriakos Mitsotakis.
Af Signe Mai Vilsbøll06.
juli 2019 kl.
14.
29Bemærk: artiklen er mere end 30 dage gammelLæs opEn kvart million unge grækere har i løbet af de seneste otte år forladt deres land for at finde arbejde, fordi de fortsat lider under eftervirkningerne af et økonomiske sammenbrud for næsten ti år siden.
Ifølge BBC har intet andet land i EU har så høj ungdomsarbejdsløshed som Grækenland, og den høje ledighed blandt unge har skabt en tabt generation.
Problemerne med ungdommen i Grækenland medfører nu, at mange unge ifølge det britiske medie ikke vil stemme ved søndagens parlamentsvalg.
I stedet tænker de mest af alt på at forlade landet for at få en bedre fremtid.
29-årige Rafailia er blandt dem, BBC har talt med.
I flere år har hun læst i udlandet, og hun kom for nylig tilbage til Grækenland i håb om at finde et nyt job, men det er fortsat ikke lykkedes.
- Jeg har mistet de fleste af mine drømme.
Jeg overvejer at tage afsted igen.
Der er stadig ingen jobs, siger hun til BBC.
29-årige Rafailia har flere uddannelser, men hun kan ikke finde job i Grækenland.
(© BBC)Adskillige uddannelsesgraderJobsøgningen har for Rafailia ikke kastet noget af sig til trods for, at hun har flere uddannelser på cv'et.
- Jeg har en bachelorgrad i Matematik og Idræt, en master i Datalogi, en master i komposition til film og nu også en i koreografi.
Og det er et træk her i Grækenland.
Græske unge har så mange uddannelser, fordi de ikke kan finde job.
De fleste vil jo hellere læse end at sidde derhjemme.
Den 28-årige lydtekniker og musiker Vaggelis kæmper også.
Han drømmer om at kunne leve af musikken, men i dag har han kun 150 euro (svarende til omkring 1.
100 kroner) at leve for om måneden.
- Der er ikke penge til at gå ud for.
Man må bo hos sine forældre.
Man kan ikke rigtigt have et socialt liv.
Der er ikke penge til en øl eller en biografbillet.
Jeg er 28 år og afhængig af min mor igen.
Det er sørgeligt, siger han til BBC.
Unge mister troen på politikereEfter nogle år med konstant arbejdsløshed er han begyndt at tvivle på sig selv, og vreden trænger sig på, forklarer han.
Vaggelis på 28 år er musiker og lydtekniker.
Han kæmper også for at kunne leve af musikken.
(© BBC)Vaggelis er en af dem, som ikke vil stemme, selvom græske politikere forsøger at bejle til de unge med løfter om jobskabelse.
Ligesom Rafailia har han mistet troen på, at situationen for de unge bliver bedre, og han overvejer at rejse væk og prøve lykken i et andet land.
- Det politiske spil er uden betydning.
Det gavner kun politikerne selv.
Der sker intet i vort samfund.
Jeg føler mig ikke velkommen længere i mit land, hvor jeg ikke kan få noget at bestille.
Lige nu har jeg bare lyst til at tage væk, lyder det fra Vaggelis.
I de seneste otte år er omkring en kvart million unge brudt op og rejst til udlandet.
Mange unge, som har høje uddannelser, tager det ene ufaglærte og dårligt betalte job efter det andet.
Det betyder, at en ud af fire unge grækere lever i fattigdom.
Søndagens valg er det tredje i Grækenland siden maj.
Valget ventes at blive vundet af det borgerlige oppositionsparti Nyt Demokrati (ND).
Læs også DR's historie om arbejdsløse Vasileia Kakavou fra Athen, og Chronis Chochlidakis, der er taget til Danmark for at uddanne sig.
FacebookTwitterKopier linkEmner:Grækenland|BBC|Arbejdsløshed|Uddannelse|EU




https://www.dr.dk/sporten/oevrig/danske-bueskytter-vinder-world-cup-soelv-i-berlin

Øvrig sportDanske bueskytter vinder World Cup-sølv i BerlinFor anden gang i træk hjemtager det danske compound-hold en World Cup-medalje.
Stephan Hansen (billedet), Martin Damsbo og Mads Knudsen sikrede Danmark en sølvmedalje ved World Cuppen i Berlin.
Af Mathias Hauge Jacobsen06.
juli 2019 kl.
12.
22 | opdateret 06.
juli 2019 kl.
18.
48Bemærk: artiklen er mere end 30 dage gammelLæs opDe danske herrer i compound-bueskydning kan glæde sig over en sølvmedalje ved World Cuppen for hold i Berlin.
Danmark måtte i finalen se sig slået af Frankrig, efter en rigtig dårlig start.
Her kom de syvende-seedede danskere hurtigt bagud mod franskmændene, der var seedet fem.
Læs også:Danske bueskytter snupper World Cup-guldTo skud i otteren gjorde det endnu sværere for danskerne at indhente det tabte, og da de tre franskmænd var godt skydende, måtte Danmark indkassere et finalenederlag på 230 point mod 228.
Fakta om World Cuppen- World Cup afvikles hvert år.
- I 2019 afvikles World Cup over fire runder i fire forskellige lande: Medellin i Colombia, Shanghai i Kina, Antalya i Tyrkiet og Berlin i Tyskland.
- World Cup-finalen skydes i Moskva i Rusland den 6.
og 7.
september.
Det danske compound-hold består af Martin Damsbo, Mads Knudsen og Stephan Hansen, og på vejen mod sølvmedaljen slog danskerne blandt andre Tyrkiet i kvartfinalen og sidenhen nummer et på verdensranglisten, USA, i semifinalen.
'Der skal nok komme flere medaljer'Præstationen og sølvmedaljen vækker da også glæde hos Stephan Hansen.
- Vi har i en periode ikke haft et hold, der kunne begå sig i toppen af international compound-holdskydning, men vi er stærk tilbage.
- Guld og sølv i de to World Cups, hvor vi har stillet med et hold, er jeg rigtig glad for.
Der skal nok komme flere medaljer i næste sæson, siger Stephan Hansen ifølge en pressemeddelelse fra Bueskydning Danmark.
Det danske herrehold vandt guld ved World Cuppen i Tyrkiet tilbage i maj måned efter finalesejr over værtsnationen.
FacebookTwitterKopier linkEmner:Berlin|Frankrig|Tyrkiet|Skydesport|Bueskydning Danmark




https://www.dr.dk/nyheder/indland/liste-letbanen-har-allerede-vaeret-involveret-i-mange-ulykker

Aarhus LetbaneSe temaIndlandLISTE Letbanen har allerede været involveret i mange ulykkerLangt de fleste gange er det modparten og ikke Letbanens skyld, når der er sket ulykker.
Letbanen i Aarhus, set i et sidespejl fra en bil, 19.
september 2018.
Af Nikoline Vestergaard06.
juli 2019 kl.
15.
33Bemærk: artiklen er mere end 30 dage gammelLæs opAllerede inden Letbanens tog kørte med passagerer, var den involveret i flere ulykker.
Siden har der været flere uheldige sager for den i forvejen noget udskældte og forsinkede letbane.
Ved et uheld tilbage i januar oplyste Aarhus Letbane, at togene har været involveret i 22 hændelser, store som små.
Flere gange er det sket, at Letbanen er kollideret med andre køretøjer, som det også er sket i dag.
Læs også:Personbil og letbanetog stødt sammen i Trustrup på DjurslandStatus efter de første 16 uheld var, at modparten var skyld i samtlige af uheldene enten ved at have overtrådt vigepligten, kørt over for rødt eller krydset sporene uden at se sig for.
Hvad årsagen til dagens ulykke er, vides ikke.
To nordmænd, en far og en søn, har mistet livet, og to andre passager i bilen er fortsat indlagt.
12017September:Et pizzabud svingede sin bil til venstre i et kryds i Aarhus, hvor venstresving var forbudt, hvilket førte til kollision.
Ingen kom til skade.
December:En 19-årig bilist drejede ud på skinnerne ved krydset Nørreport og Knudrisgade i Aarhus og blev ramt af et tog.
Ingen kom til skade.
19.
december:En bilist overtrådte sin vigepligt og blev ramt af et tog i krydset ved biblioteket Dokk1 på havnen i Aarhus.
Det resulterede i buler på bilens bagende, men ingen personer kom noget til.
2201828.
januar:En ung mand blev påkørt af et letbanetog, da han sammen med to venner løb over skinnerne, fordi de ville nå toget.
Han slap med knubs og hudafskrabninger.
16.
maj:Et letbanetog ramte en 37-årig cyklist.
Sammenstødet skete i krydset mellem Olof Palmes Allé og Brendstrupgårdsvej i Aarhus, hvor hun kørte i den forkerte side af vejen.
Den kvindelige cyklist slap med lettere skader, men var ifølge politiet chokeret.
18.
maj:Den forreste del af et letbanetog kørte omkring klokken 16 af sporet i Aarhus.
Ingen kom til skade.
7.
juni:En person foretog en u-vending og snittede efterfølgende et tog.
Bilisten stak efterfølgende af fra stedet, så om der skete noget, vides ikke.
28.
august:Et letbanetog kolliderede med en personbil på Mindegade ved Dokk1 i Aarhus på vej mod Odder.
Personbilen var ved en fejl kommet ind på skinnerne og påkørt.
Der var to personer i bilen.
En passager blev fastklemt, men var umiddelbart uskadt.
Også chaufføren var uskadt.
15.
oktober:Et letbanetog kørte sammen med en personbil i krydset ved Randersvej og Stockholmsgade i det nordlige Aarhus.
Det skete, da toget skulle ligeud og bilen til venstre.
Føreren af bilen blev kørt til skadestuen for et rutinetjek.
30.
oktoberEn varevogn kolliderede med et letbanetog i krydset mellem Brendstrupgårdsvej og Oluf Palmes Allé i det nordlige Aarhus.
Det uheld endte med kun materiel skade.
1.
novemberLetbanen var igen involveret i et uheld – samme sted endda.
Denne gang var det en personbil, der blev påkørt i siden med relativ høj fart, så den blev skubbet 15 til 20 meter hen ad kørebanen.
Føreren af bilen kom med politiets ord ”ikke videre til skade”.
Samme dag kom en fodgænger lidt for tæt på et tog, der strejfede vedkommende.
Den pågældende kunne selv gå fra stedet.
20.
november:En 42-årig mandlig cyklist fik lettere skader på sit ene ben, da han af ukendte årsager kørte ud foran et tog, der ramte ham.
22.
november:En kvinde blev ramt af et tog, da hun ville krydse skinnerne i krydset Randersvej/Ringgaden.
Kvinden pådrog sig flere knoglebrud som følge af ulykken.
9.
december:En person slap med skrækken, da vedkommende løb ud på skinnerne og blev ramt af et tog i lav hastighed.
13.
december:En bil i en ulovlig u-vending endte med en kollision, hvor bilen og et tog stødte sammen.
Ingen kom til skade.
32019Januar:Et tog stødte sammen med en lastbil i krydset Nehrus Alle-Randersvej i Aarhus.
Uheldet skete, da både lastbil og letbane skulle svinge til venstre.
Tilsyneladende kom lastbilen for langt over i letbanens spor, og bagenden af lastbilen ramte letbanens forende, der fik materielle skader.
Ingen personer kom noget til.
Maj:Et tog og en lastbil var involveret i en ulykke, da en lastbil bakkede ind i toget i Aarhus.
Ingen personer kom noget til, og der var kun lidt materiel skade.
6.
juli:En personbil og et letbanetog stødte sammen på Djursland.
To nordmænd, en far og en søn, har mistet livet, og to andre passager i bilen er fortsat indlagt på Aarhus Universitetshospital.
Kilder: Stiften.
dk og dr.
dkFacebookTwitterKopier linkEmner:Aarhus|Togtrafik|Biltrafik|Dokk1|Jylland




https://www.dr.dk/nyheder/indland/trustrup-paa-djursland-har-mistet-livet-efter-sammenstoed-mellem-letbanetog-og-en

Aarhus LetbaneSe temaIndlandTrustrup på Djursland: To har mistet livet efter sammenstød mellem letbanetog og en personbilDet har kostet en norsk far og hans søn livet, at deres bil kolliderede med et letbanetog i formiddag.
Ulykken skete i formiddags i byen Trustrup.
Af Thea Deleuran Müller06.
juli 2019 kl.
15.
10 | opdateret 06.
juli 2019 kl.
22.
52Bemærk: artiklen er mere end 30 dage gammelLæs opTo personer har mistet livet ved et sammenstød mellem et letbanetog og en personbil i formiddag.
Det skriver Østjyllands Politi i en pressemeddelelse.
Det var en norsk familie, der befandt sig i bilen med to voksne og to børn.
- Status er er, at en voksen mand og dennes søn fra bilen er afgået ved døden i forbindelse med uheldet, siger politiinspektør ved Østjyllands Politi Brian Voss Olsen.
Der er tale om to norske statsborgere - en 34-årig mand og en syv år gammel dreng, oplyser politiet her til eftermiddag.
De pårørende er underrettet.
De to andre, der var i bilen, er uden for livsfare, men er fortsat indlagt på Aarhus Universitetshospital.
Der blev sat et massivt redningsarbejde i gang på stedet efter sammenstødet, oplyser politiet.
Østjylland Politi fik anmeldelsen klokken 11.
05 om, at der på Albøgevej i Trustrup på Djursland var sket et uheld, hvor et letbanetog og en norsk indregistreret personbil var stødt sammen.
- På den baggrund af den anmeldelse igangsætter vi en massiv redningsindsats - herunder et myndighedssamarbejde.
Ulykken skete ved en jernbaneoverskæring, hvor der ikke er nogen bomme, der går ned, når der kommer et tog, men hvor der i stedet er master, der blinker, og klokker, der ringer, når et tog passerer.
Havarikommissionen, politiets kriminaltekniske personale og en bilinspektør skal nu finde ud af, hvad der er årsagen til ulykken, oplyser politiinspektøren.
Derfor er en større undersøgelse af sammenstøddet i gang, og politiet kan endnu ikke sige noget om årsagen til uheldet, siger politiinspektøren.
Ingen er kommet til skade i selve letbanetoget, oplyser politiet.
Det var et sammenstød mellem en personbil og et letbanetog.
Færre tog mellem Odder og HornsletUheldet påvirker den kollektive trafik netop nu, oplyser Trafikselskabet Midttrafik på deres hjemmeside.
Letbanen kører kun én gang i timen i hver retning mellem Odder og Hornslet, og kørslen er helt indstillet mellem Hornslet og Grenaa grundet politiets arbejde.
- Vi regner med, at kørslen langsomt bliver skaleret op i løbet af dagen.
Men mellem Hornslet og Grenaa, der kan jeg ikke udtale mig om, hvorvidt det er realistisk, at togene begynder at køre i dag, siger Mikkel Schou, projektleder i Midttrafik.
Lige er der indsat erstatningsbusser på enkelte strækninger, oplyser projektlederen, og på strækningen Hornslet og Grenaa, hvor der slet ikke kører nogen letbanetog, gælder Midttrafiks rejsegaranti.
Byen Trustrup ligger 13 kilometer fra Grenaa, som er sidste stop på letbanestrækningen fra Aarhus til Grenaa.
Opdateret klokken 17.
26 med nye oplysninger om de to personer, der har mistet livet fra Østjyllands Politi.
FacebookTwitterKopier linkEmner:Jylland|Grenaa|Midttrafik|Østjyllands Politi|Togtrafik




https://www.dr.dk/nyheder/indland/personbil-og-letbanetog-stoedt-sammen-i-trustrup-paa-djursland

Aarhus LetbaneSe temaIndlandPersonbil og letbanetog stødt sammen i Trustrup på DjurslandFire personer er kommet til skade - to alvorligt, oplyser Østjyllands Politi.
Der har været et sammenstød mellem en personbil og et tog på letbanen i Trustrup på Djursland, oplyser Østjyllands Politi.
Af Sandra Meersohn Meinecke og Nikoline Vestergaard06.
juli 2019 kl.
11.
57 | opdateret 06.
juli 2019 kl.
13.
24Bemærk: artiklen er mere end 30 dage gammelLæs opEn personbil og et letbanetog er stødt sammen i Trustrup på Djursland.
Det skriver Østjyllands Politi på Twitter.
Der er flere ambulancer på stedet, og politiet opfordrer alle til at "holde sig væk" fra området, så de kan køre uforstyrret til og fra ulykkesstedet.
Politi, beredskab, sundhedspersonale og havarikommissionen arbejder på stedet, oplyser Østjyllands Politi.
Fire personer er kommet til skade under ulykken - to af dem alvorligt.
De er blevet bragt til Aarhus Universitetshospital, oplyser Østjyllands Politi på Twitter.
To personer er bragt til Aarhus Universitetshospital efter en ulykke mellem en personbil og letbanen.
Der er ingen af passagererne i letbanen, der er kommet til skade.
Der er endnu ingen meldinger om, hvorfor ulykken skete.
Midttrafik meddeler på deres hjemmeside, at letbanen kører med store forsinkelser på alle strækninger, og at der må forventes aflysninger.
FacebookTwitterKopier linkEmner:Ekstra Bladet|Østjyllands Politi|Jylland|Ulykker|Togtrafik




https://www.dr.dk/sporten/cykling/tourdefrance/ni-danskere-til-tour-de-france-hvordan-klarer-de-sig

Tour de FranceNi danskere til Tour de France: Hvordan klarer de sig?
DR Sportens cykelekspert Dan Frost giver sin vurdering af succeskriterier og de største udfordringer for de ni danske ryttere ved dette års Tour de France.
Søren Kragh Andersen kørte sidste år flere dage i den hvide trøje.
I år bør han jagte en etapesejr, vurderer Dan Frost.
Af Anders Keld Messer06.
juli 2019 kl.
11.
10 | opdateret 06.
juli 2019 kl.
11.
22Bemærk: artiklen er mere end 30 dage gammelLæs opTour de France-rekorden for flest danske deltagere bliver slået, når starten på årets Tour går i Bruxelles.
I år er der ni danske ryttere med i det 176 mand store felt.
Men hvilke succeskriterier skal de søge at opfylde, og hvad bliver den største udfordring ifølge Dan Frost?
1Jakob Fuglsang, AstanaJakob Fuglsang  Scanpix)34-årige Jakob Fuglsang er igen i år podiefavorit både hos danskerne og hos bookmakerne, selvom han kun har kørt sig i top-10 en gang, i 2013 hvor han kørte en samlet syvendeplads hjem.
Fuglsang har også givet udtryk for, at han går efter en podieplads.
Succeskriterie:- Jeg synes ikke, han skal gå efter en podieplads.
Han skal gå efter etapesejre og eventuelt en bjergtrøje.
Han har selv opsat et succeskriterie om en tur på skamlen.
Et succeskriterie vil være en etapesejr, og skulle han vinde to, så er det en stor succes.
Største udfordring:- I forhold til mange andre sæsoner, så er Jakob mere koldblodig i sin kørsel nu.
Når de andre er trætte, så kan han sagtens køre op med dem.
Der har han tidligere trukket sig og kørt sin chance alene.
Han er også begyndt at spille folk ud mod hinanden, men det kan også gå galt.
2Magnus Cort, AstanaMagnus Cort  Scanpix)26-årige Cort vandt 15.
etape i Touren sidste år og vandt i år en etape i Paris-Nice.
Cort bliver en vigtig hjælperytter for Fuglsang.
Corts egen chance afhænger af Fuglsang.
Succeskriterie:- Han har vundet en etape i Paris-Nice, så hans forårssæson er allerede rigtig flot.
Det bliver kun endnu mere flødeskum på kagen, hvis han vinder en etape i Touren.
Største udfordring:- Jeg tror ikke, han får så mange muligheder for at køre sin egen chance.
Jeg tror, han vil være loyal over for Fuglsang og holdet og sidde meget på Jakobs side.
Hvis Fuglsang bliver sat ud af spillet, så er Cort absolut en spiller, der kan være med om etapesejre.
3Kasper Asgreen, Deceuninck-Quick StepKasper Asgreen  Scanpix)Asgreen er debutant, men de fleste har allerede store forventninger til den hårdtarbejdende dansker, der for nylig vandt danmarksmesterskabet i enkeltstart.
Succeskriterie:- Det er allerede et succeskriterie at være med i Touren på så stærkt et hold som Deceuninck-Quick Step, men Asgreen har appetit på mere.
Det har han også grund til at have, og på et tidspunkt er der en etape, der venter på ham.
Asgreen kunne godt snige sig afsted i et udbrud på en etape, der er lidt mere kuperet og så køre dem sønder og sammen.
Største udfordring:- De vil bruge ham som arbejdsmand, men han er så gennemsyret stærk, så han skal nok kunne holde til det.
4Michael Mørkøv, Deceuninck - Quick StepMichael Mørkøv  Scanpix)Mørkøv er rutineret og vigtig i vogntoget.
Han bliver sat på arbejde.
I sidste weekend sikrede Mørkøv sig danmarksmesterskabet i landevejsløb, så han stiller til start til Touren i dannebrogstrikoten.
Succeskriterie:- Det arbejde han skal lave, er for sprinterne, men det bliver på de etaper, som passer til Mørkøv.
Hvis Michael skal have sin egen chance, så er det, fordi Viviani bliver syg eller udgår med en skade.
Største udfordring:- Jeg tror ikke, at Michael får de store chancer for at brillere selv.
Mange gange brillerer han så alligevel ved at køre et flot lead-out, så man lægger mærke til ham.
5Christopher Juul-Jensen, Mitchelton-ScottChristopher Juul-Jensen  Scanpix)Den 30-årige dansker er med i Touren for anden gang efter han fik debut i 2016.
Succeskriterie:- Han kører på et stærkt hold, så det er et succeskriterie, at han er med i år.
Han er også udtaget, fordi man ved, at han er loyal.
Han sætter en god stemning på holdet, og det er vigtigt.
Største udfordring:- Han skal indstille sig på tre ugers hårdt arbejde, hvor der skal knokles for de andre på holdet.
6Søren Kragh Andersen, Team SunwebSøren Kragh Andersen  Scanpix)Han er en vigtig hjælperytter, der kørte som den første dansker i 30 år i den hvide ungdomstrøje sidste år.
Men kan han efterleve succesen?
Succeskriterie:- Jeg tror, det er en succes, han kan efterleve.
Søren er en sindssygt stærk rytter og talentfuld og det ved holdet også godt.
Sidste år kørte han utroligt flot og var alligevel til rådighed som arbejdsmand og kunne alligevel beholde den hvide trøje i starten af løbet.
Jeg kunne godt se Søren gå hen og vinde en etape.
Største udfordring:- Han skal hjælpe Wilco Kelderman og Michael Matthews, men jeg tror også, at han kan få frie tøjler på en etape, som passer ham godt – fordi de ved, at han også er fremtiden.
7Mads Würtz Schmidt, Team Katusha AlpecinMads Würtz Schmidt  Scanpix)Den 25-årige dansker får sin Tourdebut, når starten går på årets løb.
Det er dog ikke helt nyt for Mads Würtz Schmidt at køre en Grand Tour, da han sidste år var med i Giro d'ItaliaSucceskriterie:- Han skal efterhånden være groet sig stor nok til, at det ikke blot er et succeskriterie, at han er udtaget til Katusha Alpecins Tourhold.
Holdet har haft et skidt forår, hvor Marcel Kittel stoppede, fordi det ikke fungerede for ham.
Det har sikkert også påvirket internt på holdet.
Største udfordring:- Hvis de kan slippe for den dårlige moral i touren, er der måske noget at komme efter for Mads på en etape.
8Michael Valgren, Team Dimension DataEfter en stærk sæson i 2018 med flere store sejre har det i 2019 indtil videre knebet lidt med formen for Valgren.
Det er femte gang, at Valgren stiller til start i Touren.
Michael Valgren  Scanpix)Succeskriterie:- Det handler om procenter, så Valgren har ikke haft det forår, som vi alle havde forventet.
For Michael vil ethvert resultat, hvor han er fremme blandt de tre bedste på en etape være en succes i forhold til, hvad han har lavet indtil nu i år.
Holdet fik en etapesejr i Dauphiné, men ellers er det et hold, der savner succes.
Største udfordring:- Valgren har ikke været der, men selve holdet har heller ikke været der.
Det giver en negativ spiral på holdet.
Alle jagter succes, og det resulterer i manglende holdånd.
9Lars Bak, Team Dimension DataLars Bak  Scanpix)Rutinerede Lars Bak har altid været garant for et hårdt stykke arbejde.
Det bliver næppe anderledes i år, når Lars Bak stiller til start i Touren for ottende gang.
Succeskriterie:- Det er et succeskriterie, at 39-årige Bak er med.
Det er måske mere et udtryk for, at hans hold er af noget lavere standard end mange af de andre hold.
Det er ikke, fordi Lars ikke er god.
Men normalt skulle Lars ikke være med på et hold til en tour.
Han er der også for at hjælpe Valgren, hvis den chance byder sig.
Lars er i hjælperrollen, som skal sætte den gode stemning på holdet både ved aftensmaden, i bussen og ude på ruten.
Det er Lars god til.
Største udfordring:- Han er feltets ældste rytter, så alene det, at han er udtaget, er en flot præstation.
FacebookTwitterKopier linkEmner:Cykelsport|Jakob Fuglsang (cykelrytter)|Kasper Asgreen (cykelrytter)|Frankrig|Valg og folkeafstemninger




https://www.dr.dk/sporten/cykling/tourdefrance/er-aarets-tour-felt-dopingfrit-holm-siger-ja-kyllingen-siger-nej

Tour de FranceEr årets Tour-felt dopingfrit?
Holm siger ja, Kyllingen siger nejTour de France har i lang tid været plaget af dopingskandaler, men hvordan ser det ud med doping i årets felt?
Brian Holm og Michael Rasmussen har begge gjort brug af doping, da de selv var aktive i Tour de France som ryttere.
Men i dag ser de meget forskelligt på, om årets felt gør det samme.
Af Simon Andersen Nielsen06.
juli 2019 kl.
11.
22Bemærk: artiklen er mere end 30 dage gammelLæs opLance Armstrong snød sig til dominans og syv ture på podiets øverste skammel, Floyd Landis blev frataget sin sejr i 2006, fordi han under løbet dopede sig for at generobre den gule førertrøje og Michael Rasmussen blev i 2007 flået ud af løbet på grund af dopingmistanke, mens han førte klassementet.
Dopingskandaler har i mange år haft tendens til at kaste en tung skygge over både den gule trøje og resten Tour de France-feltets store præstationer.
Der vil altid være nogle ryttere, der er villige til at omgå reglerne for at vinde, og sådan er det også i dag.
Michael Rasmussen, eks-cykelrytter og ekspert på EkstrabladetMen spørger man tidligere tour-rytter, Brian Holm, som i dag er sportsdirektør for belgiske Quick Step, så har dopingen slet ikke det samme greb om sporten nu, som det havde da han selv var aktiv:- Da jeg selv kørte, gik rygterne på, at der var et par ryttere, som aldrig nogensinde havde prøvet doping.
Og det synes vi andre lød helt ufatteligt.
I dag er det vendt fuldstændigt på hovedet, og det er maksimalt én dopet rytter, som folk hvisker lidt om i krogene.
Det er dog ikke alle, der deler Brian Holms optimistiske syn på brugen af doping i årets felt.
Ekstrabladets Tour de France-ekspert, Michael Rasmussen, har selv en historik med brug af doping, og han tror ikke på et rent felt:- Jeg vil ikke sætte procenter på, hvor mange i feltet, der doper sig.
Men jeg vil sige, at så længe at reglerne giver mulighed for at slippe afsted med det, så er der stensikkert nogen, der udnytter den mulighed.
Har cykelrytterne selv skiftet holdning?
Op igennem de glade 80’ere og 90’ere var tour-feltets holdning til doping præget af, at langt de fleste i feltet havde noget at skjule.
Hvis en rytter blev taget i at snyde, så vakte det ikke nødvendigvis harme eller foragt blandt kollegaer og holdkammerater.
Ifølge Quick Steps sportsdirektør, Brian Holm, der selv var aktiv dengang, så tænkte man mest af alt bare ”godt, det ikke var mig”, når nogen gik i dopingfælden.
Men det har ændret sig:- Jeg går med rytterne hver eneste dag, og mærker den vrede og harme, de i dag udviser, når snakken falder på doping.
Tidligere var doping noget, som alle desværre accepterede, men det er slet ikke tilfældet i dag.
Og særligt én episode med sprinterfænomenet, Mark Cavendish, blev et tydeligt eksempel på, hvordan holdningen til doping har ændret sig blandt rytterne, fortæller Brian Holm:- Jeg husker tydeligt en episode, hvor jeg snakkede med Mark om Lance Armstrongs dopingindrømmelser.
De to var bonkammerater, men da jeg spurgte Mark, om han ikke skulle tage at ringe til Armstrong, så sagde han tørt: ”Hvis han har dopet sig i alle de år, så snakker jeg aldrig nogensinde til ham igen”.
Men så lyst ser Ekstrabladets Tour de France- ekspert, Michael Rasmussen, ikke på tingene:- Det ligger indbygget i elitesports mekanismer, at nogle folk vil afsøge grænserne for, hvad der er fysisk muligt.
Der har altid været nogle ryttere, der var villige til at omgå reglerne for at vinde, og sådan er det også i dag.
Og selvom han ikke vil afvise, at der er sket en generel ændring i holdningen til doping, så tror han fuldt og fast på, at der stadigvæk er nogle ryttere, som siger en ting, men gør noget andet:- Rytterne er også blevet klogere.
De kender i langt højere grad de rigtige svar, og selvfølgelig giver det bedst mening for dem at tage kraftigt afstand til doping.
Mange cykelryttere har i de senere år indrømmet brug af især stoffet EPO, men blandt andet opfindelsen af et biologisk blodpas har gjort det meget sværere at dope sig på den måde, mener Brian Holm.
Dopingsnakken kommer aldrig til at stoppeSelvom Brian Holm er overbevist om, at det går den rigtige vej, når det handler om doping i cykelsport, så erkender han, at snakken om doping nok aldrig forsvinder helt.
Det ligger i os alle sammen at tænke en ekstra gang, når nogen udmærker sig.
Men vi kan langt hen ad vejen være mere rolige nu, mener han:- Der bliver altid kigget på de ryttere og hold, som kører stærkest.
Men jeg tror ikke på samme måde, at det er begrundet mistanke, som det var engang.
Det er simpelthen blevet både for svært og for upopulært at dope sig i dag.
Men det er en sandhed med modifikationer, mener Ekstrabladets, Michael Rasmussen.
For så længe, der findes måder at bøje reglerne på, vil der også være folk, som er villige til at gøre det, siger han:- Det kan godt ske, at feltet er renere i forhold til brugen af epo eller bloddoping.
Men så er jeg til gengæld sikker på, at fokus i stedet er rykket over på andre dopingmetoder.
Indstillingen til at gøre det er ikke væk, det er bare noget andet, de snyder med.
Og til spørgsmålet om, hvorvidt det er hans tætte forhold til sporten, der får ham til at stirre sig blind på snyden, siger sportsdirektør Brian Holm:- Det kan godt være, at jeg er for blåøjet, og at der stadigvæk er nogle, som doper sig.
Men jeg tør godt stå på mål for, at det er meget få, der doper sig i dag.
Nedenfor ses fem af Tour de Frances største skandaler Bjarne Riis vandt den gule trøje i 1996 foran Jan Ulrich og Richard Virenque.
I 2007 indrømmede Riis, at han undervejs i løbet havde taget EPO, men en forældelsesfrist gjorde, at sejren stadig står i dag.
 I 1998 blev hele Festina-holdet smidt ud af Tour de France efter afsløringer af systematisk og omfattende dopingmisbrug.
Stjerner som blandt andre Richard Virenque (billedet) og Alex Zülle må forlade løbet.
 'Operation Puerto' havde den spanske dopinglæge Eufemio Fuentes i centrum og fældede store ryttere.
Således måtte profiler som Jan Ulrich og Ivan Basso se sig udelukket fra Tour de France i 2008.
 Amerikaneren Floyd Landis blev efter sin samlede Tour de France-sejr i 2006 testet positiv for brug af testosteron og fratages sin titel.
Landis havde på 16 etape tabt mange minutter i klassementet, og det var prøven fra hans noget mistænksomme magtdemonstration på 17 etape, som endte med at fælde ham.
 Lance Armstrong dominerede Tour de France fra 1999-2005 og vandt 7 gange i streg.
Men i 2013 indrømmede han et årelangt dopingforløb, og hans titler er alle sammen taget fra ham.
1 / 5Bjarne Riis vandt den gule trøje i 1996 foran Jan Ulrich og Richard Virenque.
I 2007 indrømmede Riis, at han undervejs i løbet havde taget EPO, men en forældelsesfrist gjorde, at sejren stadig står i dag.
1 / 5I 1998 blev hele Festina-holdet smidt ud af Tour de France efter afsløringer af systematisk og omfattende dopingmisbrug.
Stjerner som blandt andre Richard Virenque (billedet) og Alex Zülle må forlade løbet.
2 / 5'Operation Puerto' havde den spanske dopinglæge Eufemio Fuentes i centrum og fældede store ryttere.
Således måtte profiler som Jan Ulrich og Ivan Basso se sig udelukket fra Tour de France i 2008.
3 / 5Amerikaneren Floyd Landis blev efter sin samlede Tour de France-sejr i 2006 testet positiv for brug af testosteron og fratages sin titel.
Landis havde på 16 etape tabt mange minutter i klassementet, og det var prøven fra hans noget mistænksomme magtdemonstration på 17 etape, som endte med at fælde ham.
4 / 5Lance Armstrong dominerede Tour de France fra 1999-2005 og vandt 7 gange i streg.
Men i 2013 indrømmede han et årelangt dopingforløb, og hans titler er alle sammen taget fra ham.
5 / 5FacebookTwitterKopier linkEmner:Lance Armstrong (cykelrytter)|Mark Cavendish (cykelrytter)|Quick-Step Team|Doping|Frankrig




https://www.dr.dk/sporten/cykling/tourdefrance/kan-fuglsang-vinde-touren-frost-og-holm-er-uenige

Tour de FranceKan Fuglsang vinde Touren?
Frost og Holm er uenigeBrian Holm tror et stærkt Astana-hold kan hjælpe Fuglsang i gult.
Dan Frost er mere skeptisk.
Dan Frost og Brian Holm ser ikke ens på Fuglsangs chancer under Tour de France.
Af Tobias Boldt, Simon Andersen Nielsen og Anders Keld Messer06.
juli 2019 kl.
10.
16Bemærk: artiklen er mere end 30 dage gammelLæs opMed sejre i Liège-Bastogne-Liège og Critérium du Dauphiné har Jakob Fuglsang gang i sin bedste sæson nogensinde.
Spørgsmålet er nu, om danskerens fænomenale form gør ham til et realistisk bud på en vinder af årets Tour de France?
Svaret er ja, hvis man spørger Brian Holm.
Især, fordi den 34-årige Astana-kaptajn har et uhyre stærkt hold til at hjælpe sig.
- Jeg tror, han kan vinde.
Hele Astana-holdet har fået et løft og ser skræmmende ud i den her sæson.
De har stort set vundet samtlige etapeløb, de er stillet op i, påpeger sportsdirektøren.
Jakob Fuglsang i gult efter sejr i etapeløbet Critérium du Dauphiné.
Dan Frost: Drop klassementetKnap så optimistisk er DR Sportens cykelekspert, Dan Frost, der tvivler på, at danskeren kan holde niveau hele vejen gennem verdens hårdeste cykelløb.
- Det bliver svært for Jakob at komme på podiet i den her Tour, på trods af, at en del af favoritterne ikke stiller til start.
- Det er mange år siden, han har været med i toppen af klassementet.
De sidste par gange har det været grundet skader og styrt.
Men jeg sætter stadig spørgsmålstegn ved tre ugers Grand Tour for hans vedkommende.
Derfor bør Fuglsang i Dan Frosts optik fokusere på andet end klassementet.
- Jeg har tidligere sagt, at jeg ikke synes, han skal gå efter en podieplads.
Jeg synes, han skal gå efter etapesejre og eventuelt en bjergtrøje.
Men det kan godt være, jeg bliver modbevist efter den her Tour.
Modbevist blev Brian Holm allerede tidligere på foråret.
- Da han skulle køre Liege-Bastogne-Liege, var han megafavorit.
Alle i hele feltet kiggede på ham, og alligevel kørte han dem bare fuldstændigt ud af brættet.
Det var imponerende, og da han nærmest lavede samme nummer i Duaphiné, tænkte jeg ’hold da op’.
- Geraint Thomas aner vi ikke, hvor vi har, med det stille forår han har haft.
Og selvom Bernal kører stærkt, så tror jeg helt sikkert godt, at Jakob Fuglsang kan være med hele vejen, lyder vurderingen fra Brian Holm.
Følg Jakob Fuglsang og de øvrige otte danske ryttere i Aftentour på DR1.
FacebookTwitterKopier linkEmner:Geraint Thomas (cykelrytter)|Jakob Fuglsang (cykelrytter)|Cykelsport|Liège|Astana Pro Team




https://www.dr.dk/sporten/cykling/tourdefrance/tidligere-idraetschef-om-dansk-tour-start-budget-utrovaerdigt-og

Tour de FranceTidligere idrætschef om dansk Tour-start-budget: 'Utroværdigt og latterligt'Tidligere Team Danmark-direktør mener ikke, at Tour-starten i Danmark kan afvikles for 90 millioner kroner.
Michael Andersen er overbevist om, at omkostningerne for at afholde Tour de France-starten i Danmark i 2021 kommer op på mellem 225-275 millioner kroner.
06.
juli 2019 kl.
09.
37 | opdateret 06.
juli 2019 kl.
09.
58Bemærk: artiklen er mere end 30 dage gammelLæs opDybt utroværdigt og latterligt.
Sådan lyder kritikken fra tidligere direktør i Team Danmark Michael Andersen ifølge B.
T.
om budgettet for Tour de France-starten i Danmark i 2021.
Læs også:Forskere: Den danske Tour-start i 2021 er blevet oversolgtHan har mange års erfaring med økonomien omkring store sportsbegivenheder og mener langt fra, at de 90 millioner kroner, som arrangørerne har forudsagt, at eventet vil koste, vil række.
- Jeg er helt overbevist om, at udgifterne kommer op på 225-275 millioner kroner.
Det er jeg ikke et sekund i tvivl om.
Det er helt latterligt.
- Det minder om Melodi Grand Prix-skandalen.
Så koster det pludseligt 100 millioner kroner mere, fordi man har underestimeret.
Og det her er underfinansiering, det er der ingen tvivl om.
Det er dybt utroværdigt, siger Michael Andersen til B.
T.
Sportsøkonom: 'Budgettet holder ikke'Også sportsøkonom Kenneth Cortsen siger til avisen, at budgettet ikke er realistisk, og at der for eksempel ikke er sat penge af til politi, sikkerhed eller lukning af Storebæltsbroen, hvor en af etaperne skal gå over.
- Budgettet holder ikke - ikke ud fra de tal, jeg har set.
Det håber jeg, at deltagerne er bevidste om.
Der kommer mange følgeomkostninger, siger han.
Det er et fælles selskab, Grand Départ Copenhagen Denmark 2021, bestående af Erhvervsministeriet og de fem kommuner, som løbet kommer igennem, der står bag størstedelen af finansieringen.
Det drejer sig om Københavns, Roskilde, Nyborg, Vejle og Sønderborg Kommune.
Hvis budgettet ikke holder, er det selskabet, der bærer risikoen.
Alex Pedersen, der er ansat som direktør for Grand Départ Copenhagen Denmark 2021, indrømmer, at han ikke har et overblik over, hvor stor den samlede regning for Tour-starten bliver, men han mener ikke, at arrangørerne har meldt noget forkert ud.
- Der kommer yderligere omkostninger.
Det har vi aldrig lagt skjul på over for kommunerne.
Men i Danmark er der ikke tradition for, at man tager politi og sikkerhed med i den her slags beregninger.
Derfor er det ikke med i budgettet, siger han til B.
T.
/ritzau/FacebookTwitterKopier linkEmner:Team Danmark|Økonomi|København|Nyborg|Sønderborg Kommune




https://www.dr.dk/nyheder/udland/ole-ryborg-giver-dig-dramaet-om-eus-topposter-afbud-paa-sms-afsloerende-video-haevn

Kamp om EU-topposterSe temaAf DR’s EU-korrespondentOle RyborgUdlandOle Ryborg giver dig dramaet om EU's topposter: Afbud på sms, afslørende video, hævn og en ny æraPræsident Macron har overtaget rollen som den dominerende magtfaktor i Europa: Merkels tid er forbi.
Efter 37 dage, fire topmøder og 50 timers forhandlinger fik EU fordelt topposterne for de kommende fem år.
Og Europas ledere oplevede et paradigmeskifte af de helt store: Merkel æraen i Bruxelles er forbi.
06.
juli 2019 kl.
11.
48 | opdateret 08.
juli 2019 kl.
11.
46Bemærk: artiklen er mere end 30 dage gammelLæs opNår man inviterer til middag på en fin restaurant, og gæsterne en efter en melder afbud på sms, så er det normalt et tegn på, at der er noget galt.
Og når afbuddene ligefrem kommer med få minutters mellemrum, fra to politiske ledere som du havde håbet at lave en politisk aftale med, så burde enhver årvågen politiker forstå, at der er noget galt.
© Type 1DR’s EU-korrespondent Ole RyborgOle Ryborg er DR Nyheders korrespondent i EU og har dækket EU siden 1988.
Læs mereMen middagsværten, Manfred Weber, er ikke en mand, som på den måde lader sig påvirke af, at politiske modstandere vinker med en vognstang.
Det var mandag aften og dagen efter valget til Europa-Parlamentet, og det tyske kristdemokratiske medlem af Europa-Parlamentet Manfred Weber havde inviteret den socialdemokratiske og den liberale leder i Europa-Parlamentet til en europapolitisk date-night på restaurant Stirwen, som ligger i udkanten af Place Jourdan, tæt på Europa-Parlamentet i Bruxelles.
Det var på mange måder dagen derpå for Europas politikere.
Efter måneders intens valgkamp var valget til Europa-Parlamentet overstået.
Og der var lydt et lettelsens suk mange steder i Europa.
For første gang siden det første direkte valg til Europa-Parlamentet i 1979 var valgdeltagelsen steget.
De stærkt EU-skeptiske partier rundt omkring i Europa havde kun fået en begrænset fremgang.
For tyske Manfred Weber blev det ikke til en formandspost.
Den kristdemokratisk-konservative gruppe i Europa-Parlamentet, som Weber selv tilhører, var gået tilbage.
Samlet fik EPP (European Peoples Party), som den politiske gruppe kaldes, 24 procent af stemmerne.
En tilbagegang, men alligevel nok til at EPP ville være den største gruppe i Europa-Parlamentet.
Og for Manfred Weber var det nok.
Stemmelokalerne var dårligt nok lukket søndag aften, før Manfred Weber meddelte, at han og de europæiske kristdemokrater og konservative havde vundet europaparlamentsvalget.
Og som et resultat af valgsejren, så burde Manfred Weber nu udnævnes til at være den næste formand for Europa-Kommissionen.
Weber var en af de politikere, som de europæiske politiske partier inden EP-valget havde udnævnt til såkaldte spidskandidater: Tanken var, at når EU-borgerne stemte til Europa-Parlamentet, og med deres stemme støttede en europæisk politisk familie; grønne, liberale, socialdemokrater, ja, så ville det samtidig være et signal fra vælgerne om, at de ønskede, at EU's stats- og regeringschefer skulle indstille denne politiske families såkaldte spidskandidat til posten som formand for Europa-Kommissionen.
Så for Manfred Weber var logikken klar.
Hans politiske familie var blevet den største til EU-valget.
Altså skulle Weber nu være formand for Europa-Kommissionen.
Tonedøv værtValget af restaurant Stirwen var på ingen måde tilfældig.
Det var symbolsk.
Fem år tidligere var det på netop denne restaurant, at luxembourgeren Jean-Claude Juncker, socialdemokraten Martin Schulz og den liberale Guy Verhofstadt mødtes efter EP-valget.
Og det var her, over fois gras til forret og med vin i glasset at de tre havde lavet en politisk aftale om, at Jean-Claude Juncker skulle være formand for Europa-Kommissionen.
Forud for valget havde Juncker, Schulz og Verhofstadt præsenteret sig selv som ”spidskandidater” til posten som kommissionsformand.
En plan som EU's stats- og regeringschefer mildt sagt ikke var begejstrede for.
Men på restaurant Stirwin fik Juncker, Schulz og Verhofstadt lagt en politisk plan, som endte med at presse EU´s stats- og regeringschefer til efterfølgende at udnævne Juncker til posten som formand for Europa-Kommissionen.
Stirwen var stedet, hvor spidskandidatprocessen blev beseglet.
Og nu, dagen efter valget til Europa-Parlamentet, var det Manfred Webers plan, at han skulle gøre Juncker kunststykket efter.
Bordet var bestilt.
Menuen var fastlagt.
For Manfred Weber skulle middagen være et afgørende skridt på vejen mod kommissionsformandskontoret på øverste etage i Berlaymont bygningen.
Men så kom de.
Sms'erne.
Med to sms'er stod det klart, at socialdemokraterne og de liberale ikke havde tænkt sig at møde op.
I hvert tilfælde ikke så længe Manfred Weber insisterede på, at det var ham og kristdemokraterne, der havde vundet europaparlamentsvalget.
Hvis Weber ville acceptere, at kristdemokraterne ikke havde vundet, og at lederne af de politiske grupper mødtes som ligemænd, ville de politiske modstandere møde op til middagen.
Men hvis Weber fastholdt, at han havde vundet et valg, hvor hans parti gik tilbage, ja, så måtte han spise alene.
Det, som skulle være en historisk middag i Bruxelles, endte med at blive en kristdemokratisk middag, hvor Weber og hans partifæller, som aftenen skred frem, blev mere og mere enige om, at de skulle holde fast, insistere på at have vundet og frem for alt insistere på, at Manfred Weber skulle blive den næste formand for Europa-Kommissionen.
Om der var tale om politisk tonedøvhed, bayersk stædighed eller blot en enorm tiltro til at i sidste ende, så er det alligevel altid forbundskansler Merkel som bestemmer i EU, vides ikke.
Men med Manfred Webers stædighed og kristdemokraternes insisteren på, at de havde vundet EP-valget, og at det derfor også var dem, som skulle besætte posten som formand for Europa-Kommissionen, blev middagen på restaurant Stirwen startskuddet på et historisk slagsmål, hvor det skulle tage EU's stats- og regeringschefer 37 dage, fire topmøder og i alt 50 timer i Europabygningen på Rue de la Loi i Bruxelles, inden en ny formand for Europa-Kommissionen var udpeget.
Og når det skete, var det ikke kun Manfred Weber, der stod tilbage som en taber.
Med sig i faldet tog han kvinden, der om nogen har præget europæisk politik det seneste årti: Forbundskansler Angela Merkel.
For kampen for Weber og den såkaldte spidskandidatproces blev kampen som viste, at det ikke længere er Tyskland og Merkel som styrer EU.
Mobilløse EU-ledereDagen efter Manfred Webers middagsfiasko var der igen inviteret til europæisk storpolitisk middag i Bruxelles.
Denne gang hed værten Donald Tusk.
Og formanden for Det Europæiske Råd havde væsentligt bedre styr på sine middagsgæster end Manfred Weber.
En efter en ankom EU's stats- og regeringschefer tirsdag aften den 28.
maj til Europabygningen.
Nede i stueetagen ventede hundredvis af journalister, og tv-kameraerne snurrede, mens EU-lederne blev stillet de samme spørgsmål: Hvem skal være den næste formand for Europa-Kommissionen?
Skal det være Manfred Weber?
Efter turen på den røde løber, forbi flagene og horder af journalister, ankom EU-lederne til det særlige lokale, hvor stats- og regeringscheferne spiser frokost, middag og - skulle det snart vise sig – morgenmad sammen.
Lokalet lignede sig selv med bordet i en stor rundkreds.
Ingen plads til embedsmænd.
Kun stats- og regeringscheferne.
Ingen tekniske hjælpemidler.
Kun en mikrofon.
Men selv om lokalet lignede sig selv, var der alligevel en markant forandring.
Usynligt for øjet, men meget tydelig for alle udenfor middagslokalet: Donald Tusk havde nemlig fået installeret et apparat i mødelokalet som betød, at det ikke var muligt at bruge mobiltelefonen inde i mødelokalet.
Når først stats- og regeringscheferne indledte deres diskussion om, hvem der skulle have hvilke europæiske topposter, skulle der ikke komme en lyd ud fra lokalet.
Ingen sms fra en statsminister til en spindoktor.
Ingen besked fra en kansler til en ambassadør eller departementschef.
EU-lederne var isoleret fra omverdenen, mens departementschefer, ambassadører, kontorchefer og lønrammer fra centraladministrationens allerhøjeste niveau ikke kunne gøre andet og mere end at vente på, at mødet sluttede, eller der kom en pause, så de kunne blive opdateret på, hvad der skete.
Små vinkMed tanke på, at der var 28 europæiske ledere samlet om bordet, blev det en kort middag.
Tre timer tog det inden desserten, som bestod af jordbær med citrongræs, var spist, og alle, som ønskede det, havde haft ordet.
Lederne omkring bordet var efter de tre timers diskussion ikke blevet meget klogere på hvem, der skulle være den næste formand for Europa-Kommissionen.
Mødets vært, formanden for Det Europæiske Råd, Donald Tusk, var klar i sin strategi.
Dette var ikke mødet, hvor man skulle forsøge at sætte navn på, hvem der skulle have jobbet.
Ethvert forsøg på det ville mislykkes.
I stedet søgte Tusk mandat fra EU-lederne til at gå i gang med konsultationer med både EU-lederne enkeltvis og frem for alt de politiske grupper i Europa-Parlamentet.
For godt nok er det EU's stats- og regeringschefer som indstiller, hvem der skal være den næste formand for Europa-Kommissionen, men efterfølgende skal vedkommende godkendes af et absolut flertal af medlemmerne af Europa-Parlamentet.
Tusk fik sit mandat til at begynde konsultationer.
Men når han gjorde sine egne noter fra mødet op, var der ikke meget, som gav Tusk et signal om, hvilken vej han skulle gå i sin søgen efter konsensus.
Udover Angela Merkel var der stort set ikke nogen, som under middagen havde nævnt Manfred Weber.
Men et antal af lederne, deriblandt den franske præsident, havde gjort det ganske klart, at de ikke mente, det automatisk skulle lede til en formandspost, fordi en person havde været spidskandidat.
Der er ikke nogen "automatik" mellem det at være spidskandidat og det at få jobbet.
Og selv om Angela Merkel var en af de få, som nævnte Weber med navn, var der for deltagerne i lokalet ikke nogen tvivl om, at andre, som tog ordet, også havde Manfred Weber i tankerne.
Men det var, når de nævnte, at en formand for Europa-Kommissionen burde besidde visse kvalifikationer, som for eksempel at have været medlem af en national regering.
En elegant måde at signalere til både Merkel og Tusk, at Manfred Weber, som aldrig har været medlem af en regering, ikke var et acceptabelt valg som formand for Kommissionen.
Telefon diplomatiI de efterfølgende tre uger befandt Donald Tusk sig i en situation, som svarer til at være fanget i en krydsild ude i ingenmandsland, hvor to modstridende parter er i gang med en skyttegravskrig, og hvor ingen viser tegn på at være parat til at give op eller bare at ville indlede en forhandling om fred.
På den ene side stod Manfred Weber, den tyske forbundskansler Merkel og store dele af Europa-Parlamentet og insisterede på, at kun en spidskandidat kunne blive formand for Kommissionen.
Overfor det stod en række EU-lande, blandt andet Frankrig, Danmark og et antal lande fra Central- og Østeuropa, som på ingen måde ønskede en spidskandidat som formand.
Formanden for Det Europæiske Råd, Donald Tusk, måtte holde flere møder med stats- og regeringscheferne for at finde et kompromis.
Donald Tusks opgave var et finde et kompromis.
I tre uger var Donald Tusk og hans nærmeste medarbejdere i gang med at afsøge muligheder.
Tusk vidste, at særligt følsomme emner som udnævnelse af en ny formand for Kommissionen og arbejdet med at finde kandidater til andre topposter, som for eksempel Tusks egen efterfølger og en ny udenrigschef i EU, er emner, der er bedst egnede til fortrolige bilaterale samtaler.
Så i tre uger talte Donald Tusk i telefon med EU-lederne en efter en.
De vigtigste ledere valgte Tusk at besøge, og EU-formanden var adskillige gange på besøg hos de politiske ledere i Europa-Parlamentet.
Kandidaterne, som nægtede at døEfter godt tre uger var tiden inde til, at EU-lederne igen skulle til Bruxelles.
Torsdag den 20.
juni var der ordinært EU-topmøde i Bruxelles.
Der var flere emner på dagsordenen.
Blandt andet klima og EU's fremtidsbudget.
Så selv om topmødet var begyndt allerede klokken 15, var den næsten 22 inden Tusk fik inviteret EU-lederne op til middagsbordet, hvor de skulle diskutere topjobs.
Og endnu engang valgte Tusk at tænde for det særlige apparat, som gjorde det umuligt for lederne at bruge deres mobiltelefoner.
De 28 EU-ledere var igen isoleret for omverdenen.
Da den irske premierminister, Leo Varadkar, tidligere på dagen ankom til topmødet, havde han muntert sagt til de ventende journalister, at det jo gik hurtigere at vælge en ny pave end at vælge en formand for Europa-Kommissionen.
Aftenen skulle vise, at Varadkar fik ret i den spådom.
For Donald Tusk, der som den eneste havde talt med samtlige stats- og regeringschefer forud for mødet, var det tydeligt, at der ikke var den store appetit hos EU-lederne for at støtte spidskandidatprocessen.
Og mens der heller ikke var nogen videre appetit på at udnævne spidskandidater til posten som formand for Kommissionen, så stod det helt klart for Donald Tusk, at især én – Manfred Weber – var uspiselig for så mange EU-ledere, at det ville være umuligt at udpege ham.
For at undgå et åbent slagsmål inde på mødet forsøgte Donald Tusk at forklare situationen, modstanden mod spidskandidaterne og modstanden mod især Weber til Angela Merkel på vej ind til mødet.
Selv om Donald Tusk allerede ved mødets start vidste, at processen med spidskandidater ikke havde opbakning, endte middagen alligevel med en lang diskussion, hvor der blev holdt fast i spidskandidatprocessen.
EU-ledernes udmeldinger efter middagen viste, hvor langt lederne stod fra hinanden.
På den ene fløj holdt Angela Merkel stadig fast i både spidskandidatprocessen og i sin kandidat, Manfred Weber.
Overfor det stod den franske præsident, Emmanuel Macron, som på vej ud fra topmødet og tilbage til hotellet opsummerede middagsdrøftelsen ved at konstatere, at der ikke var flertal for nogen af de såkaldte spidskandidater.
Hverken Manfred Weber, den hollandske socialdemokrat Frans Timmermans eller danske Margrethe Vestager, som var de liberales kandidat til formandsposten.
I korridorerne konkluderede EU-diplomater, at de tre spidskandidater nu lå i respirator.
Ingen kunne på det tidspunkt forudse, at den tyske kansler, Angela Merkel, på den anden side af jordkloden i den japanske by Osaka ville gøre et forsøg på at genoplive spidskandidaterne.
En kansler – to flyHvis der var én konklusion, som kunne drages fra EU-topmødet den 20.
juni, så var det frem for alt, at der tegnede sig en forholdsvis bred enighed om, hvem der ikke kunne udnævnes til Kommissionsformand.
Weber var klart uacceptabelt for et stort antal lande.
De mente simpelthen ikke, at Weber var kompetent og havde det, der skulle til for at være formand for Kommissionen.
Den socialdemokratiske hollænder, Frans Timmermans, havde heller ikke opbakning.
Men her var forklaringerne noget anderledes.
Dels var der den politiske modstand mod Timmermans.
Den kom fra kristdemokraterne.
De mente, at posten var deres og derfor kunne den ikke gå til en socialdemokrat.
Og så var der et antal Central- og Østeuropæiske lande med Polen og Ungarn i spidsen.
For dem var Timmermans fuldstændig uspiselig.
Som EU-kommissær havde Timmermans været med til at starte sager mod netop Polen og Ungarn, hvor der blev sat spørgsmålstegn ved retstilstandene i deres lande.
For Margrethe Vestager var problemet et tredje.
De liberale havde aldrig rigtigt helt meldt sig ind i spidskandidatkampen, noget som Vestager skulle få at føle i netop Osaka.
Og så var de liberale blot blevet det tredje største parti i Europa-Parlamentet, og hvis der var noget kristdemokrater og socialdemokrater kunne enes om, så var det, at en liberal ikke var et godt kompromis.
Tysklands kansler, Angela Merkel, fløj til Osaka i hele to fly, så hun efter G20-topmødet kunne nå frisk tilbage til det ekstra-ordinære EU-topjob topmøde, Tusk havde indkaldt til søndag den 30.
juni.
Alt dette vidste forbundskansler Angela Merkel godt, da hun en uge efter topmødet i Bruxelles gik ombord på det tyske regeringsfly i Berlin for at flyve til den japanske by Osaka.
Angela Merkel er ikke en person som overlader ting til tilfældighederne.
Faktisk er hun så velforberedt på alt, at den tyske kansler valgte at flyve til Osaka i hele to fly.
For efter flere uheldige episoder med det normale tyske regeringsfly, så ville den tyske kansler have et reservefly med til Japan, så hun efter G20-topmødet ville være i stand til at nå tilbage til Europa igen, så hun kunne være frisk til at deltage i det ekstraordinære EU-topjob-topmøde, som Tusk havde indkaldt til søndag den 30.
juni.
Osaka kompromissetDet årlige G20-topmøde samler lederne fra verdens 19 største lande.
Og derudover kan værten vælge at invitere yderligere nogle lande, hvis det er relevant.
Udover de 19 største lande, så er EU også repræsenteret som institution, og det betyder, at både EU-Kommissionens formand og formanden for Det Europæiske Råd begge deltager i G20-topmøderne.
Donald Tusk tog afsted til Japan en dag tidligere end de øvrige topmøde-deltagere.
Tusk havde sagt ja til at deltage i særlige højtideligheder i Hiroshima og Nagasaki dagen inden topmødet.
Det var de vigtigste EU-ledere, som var samlet i Osaka.
Kansler Merkel.
Præsident Macron, premierministrene fra Italien og UK, og så havde Japan også inviteret premierministrene fra Spanien og Holland.
Det betød, at seks af de 28 stats- og regeringschefer var samlet i Osaka.
Seks var ikke mange, men det var de seks vigtigste fra de største lande.
Og frem for alt så var Angela Merkel tilstede.
Kvinden, som i mange år i en kombination af grundig forberedelse, dygtigt lederskab og stort politisk talent, havde formået at sætte dagsordenen i EU.
Tusk havde på forhånd advaret om, at det var en dårlig idé, hvis de seks EU-lande forsøgte at lave et kompromis om topjobs i Osaka.
Det kunne skabe vrede blandt de mange EU-ledere, som ikke var i Japan.
Men den advarsel valgte Merkel at overhøre.
Hjemme i Tyskland var Angela Merkel under stort pres fra mange fløje.
De to øvrige partier i Merkels koalition, socialdemokraterne og CSU, insisterede på, at det skulle være en spidskandidat, som skulle udpeges som formand for Kommissionen.
Og CSU blev ved med at insistere på, at det skulle være Weber.
I tyske medier var presset også gigantisk.
For mens de færreste danskere har hørt om en spidskandidatproces og endnu færre overhovedet kender til, at en person som Manfred Weber eksisterer, så var spidskandidatprocessen en stor ting i Tyskland.
Målinger har vist, hvordan et flertal af de tyske vælgere mener, at EU-samarbejdet vil være mere demokratisk, hvis en spidskandidat blev udnævnt til posten som formand for Kommissionen.
Angela Merkel var altså under enormt pres for at redde spidskandidatprocessen.
Så i pauserne under G20-topmødet i Osaka gik den tyske kansler i gang med noget af det, hun normalt er en mester i: Nemlig at strikke et europæisk kompromis sammen.
Merkel havde en plan.
Hun ville redde spidskandidatprocessen ved at foreslå, at den hollandske socialdemokrat Frans Timmermans skulle blive ny formand for Kommissionen.
Valget af en socialdemokrat ville være fuldt ud acceptabelt for de tyske socialdemokrater, som udgør en del af Merkels store koalitionsregering.
Og når det gjaldt søsterpartiet CSU, var det Merkels plan, at CSU´eren Manfred Weber skulle få posten som formand for Europa-Parlamentet, som et plaster på såret.
Donald Tusk, som fra sine konsultationer vidste, hvor kraftig en modstand der var mod Timmermans i nogle lande, var ikke begejstret for Merkels kompromis-iver.
For mens Merkel arbejdede i dagtimerne i Osaka på at få de øvrige EU-ledere i Osaka med på hendes plan, ja, så var det Donald Tusks opgave at prøve at overbevise alle de EU-ledere, som befandt sig hjemme i Europa.
Med tidsforskellen mellem Japan og Europa, betød det, at Donald Tusk under G20-topmødet brugte dagene på at deltage i G20-topmødet, mens natten blev brugt på at ringe rundt til EU-ledere i Europa.
I Osaka fik Merkel de tilstedeværende EU-ledere med på at støtte ideen om Timmermans som formand for Europa-Kommissionen.
Spidskandidatprocessen så ud til at være reddet, og den tyske delegation var ikke sen om at sprede budskabet til den medrejsende europæiske presse, som i en journalistisk spagat forsøgte at dække både G20-topmøde, handelskonflikter med USA og kampen om de europæiske topjobs på en gang.
Både blandt erfarne EU-diplomater og blandt de mere erfarne europæiske reportere i pressesalen i Osaka blev Merkels såkaldte Osaka-kompromis betragtet med en vis tvivl.
Ville de europæiske kristdemokrater virkelig være parate til at frasige sig deres "ret" til posten som formand for Europa-Kommissionen for at redde en spidskandidatproces, som mange af landene i forvejen ikke var begejstrede for?
Men arkitekten bag aftalen var nu engang Angela Merkel, og erfaring viser, at Merkels kompromisser ofte ender med at blive europæisk virkelighed.
At det ikke var tilfældet denne gang, kom Angela Merkel til at mærke med en brutalitet, som hun aldrig før har oplevet på den europæiske scene.
Kend din plads, AngelaSom så ofte før, så landede Angela Merkel i god tid søndag den 30.
juni i Bruxelles.
Hun havde, ligesom flere andre EU-ledere, aftalt flere bilaterale møder inden topmødet skulle begynde søndag klokken 18.
Og et af de vigtigste formøder for Angela Merkel var mødet med de øvrige kristdemokratiske stats- og regeringschefer.
For årtier tilbage var kristdemokraterne den store dominerende politiske kraft i Europa.
I de EU-lande, hvor kristdemokraterne ikke sad i regering, så var det dem, som ledte oppositionen.
Det hørte til sjældenhederne, at der blev afholdt topmøder, hvor der ikke var kristdemokrater på mindst halvdelen af pladserne inde ved mødebordet.
Den tid er forbi.
I dag er otte af de 28 stats- og regeringschefer medlemmer af den kristdemokratiske familie.
Og ser man på for eksempel hele Sydeuropa og hele Skandinavien, så er der ikke en eneste statsminister, der tilhører den kristdemokratiske familie.
Frankrig, Holland og Belgien var også tidligere lande, hvor den politiske leder havde tilhørsforhold blandt kristdemokraterne.
De tre lande har alle liberale ledere i dag.
Så set gennem Angela Merkels historiske øjne var det en mindre flok kristdemokratiske statsministre, som den tyske kansler skulle mødes med inden topmødet.
Otte i alt.
Og Merkel var af den overbevisning, at hun havde fået lavet en fornuftig pakke i Osaka.
Kommissionsposten ville gå til socialdemokraten Timmermans.
Formanden for Det Europæiske Råd og formanden for Europa-Parlamentet ville tilfalde kristdemokraterne.
Og særligt vigtigt for Angela Merkel og hendes regering hjemme i Tyskland, så ville der både være et topjob til Weber, samtidig med at spidskandidatprocessen var reddet.
Men kristdemokraternes formøde blev en brat opvågning for Angela Merkel.
For her, blandt personer som skulle forestille at være hendes politiske venner og nærmeste allierede, var kritikken brutal.
Den irske premierminister, Leo Varadkar, gentog flere gange overfor kansleren, at der ikke var opbakning til hendes kompromis blandt kristdemokraterne, og da kansleren alligevel insisterede, tog den bulgarske premierminister Boyko Borrisov ordet og sagde det, mange tænkte: "Du er formand for CDU, ikke for EPP".
Angela Merkel havde i Osaka ageret ene og alene for at løse tyske indenrigspolitiske problemer.
Og hun havde gjort det uden selv at konsultere sine kristdemokratiske regeringskolleger.
Den konsultation havde hun overladt til Donald Tusk, som førte natlige telefonsamtaler fra Osaka til Europa.
Og nu havde Merkels partifæller fået nok.
De havde vist tålmodighed, når Merkel blev ved med at insistere på spidskandidatprocessen.
De have vist tålmodighed, når Merkel to gange havde fået topmøder udsat uden at ville drage konklusionen, som alle andre kunne se, nemlig, at det ville være umuligt at få Manfred Weber udnævnt til posten som formand for Kommissionen.
Merkel havde importeret sine tyske indenrigspolitiske problemer til det europæiske forhandlingsbord i Bruxelles, og det var for mange EU-ledere hovedårsagen til, at de nu igen sad i Bruxelles til det tredje topmødet indenfor en måned uden reelt at være kommet ét skridt nærmere en løsning på hvem, der skulle være den næste formand for Europa-Kommissionen.
Forsinket igenI sin indkaldelse til topmødet den 30.
juni havde Donald Tusk skrevet, at mødet skulle starte klokken 18.
Men endnu engang trak tiden ud.
Og denne gang til voksende irritation for en række stats- og regeringschefer.
Danmarks nye statsminister, Mette Frederiksen, var en af dem som ventede på at komme i gang med mødet.
Men tiden gik og gik.
For det kristdemokratiske formøde trak ud og ud, mens Angela Merkel igen og igen forsøgte at overbevise sine kristdemokratiske partifæller om, at kompromispakken med Frans Timmermans som Kommissionsformand var en glimrende løsning.
Det kristdemokratiske formøde varede så længe, at klokken var mere end 21, før Donald Tusk kunne samle alle 28 EU-ledere i mødelokalet og indlede et samlet møde.
Mødet i salen varede kun et par timer.
EU-lederne talte ikke om navne, men flere premierministre fra Central- og Østeuropa benyttede lejligheden til endnu engang kraftigt at kritisere spidskandidatprocessen.
Kort før midnat besluttede Donald Tusk at afbryde mødet.
I stedet ville Tusk indlede en ny runde af bilaterale møder, hvor hver eneste af stats- og regeringscheferne blev inviteret ind på Tusks kontor.
På den måde ville Tusk få et opdateret billede af hvilke EU-ledere, der støttede hvilke modeller og hvilke personer til hvilke jobs.
Timmermans i kulissenFra midnat og frem til klokken 4 om morgenen var der bilaterale møder på Donald Tusks kontor.
En efter en kom stats- og regeringscheferne ind.
Sidste person klokken fire om natten var den britiske premierminister, Theresa May.
Og mens Donald Tusk forsøgte at danne sig et overblik, var Frans Timmermans i gang med en intensiv charmeoffensiv overfor især premierministrene i Central- og Østeuropa.
Timmermans lovede topjobs til deres kommende kommissærer, hvis de ville støtte ham.
Og han roste østeuropæerne for deres indsats mod korruption.
Den hollandske kommissærs charmeoffensiv endte som en noget pinlig affære, da et møde med den bulgarske premierminister Boyko Borissov blev filmet, og den bulgarske premierminister valgte at lægge videoen af Timmermans, som roser Borrisov, på sin Facebook-side.
Her hører man Timmermans sige, at man måske ikke bør offentliggøre alt i den samtale:Merkels nederlagDa Theresa May forlod Donald Tusks kontor efter klokken 4 om natten, havde Tusk et overblik.
Men noterne på blokken pegede ikke i nogen entydig retning.
Der var ikke en klar pakke for fordeling af topjobs, som ville kunne skabe koncensus.
Tværtimod så viste de fire timers bilaterale møder, at EU-lederne stadig stod skarpt overfor hinanden.
Så i stedet for at samle EU-lederne i mødelokalet til endnu et slagsmål, så valgte formanden for Det Europæiske Råd at fortsætte med konsultationer udenfor mødelokalet.
EU-ledere samledes i mindre grupper.
Der var møder mellem ledere i de forskellige partikonstellationer og de EU-ledere, som alle havde været i Osaka, forsøgte også at finde løsninger.
Men uanset hvordan det hele blev vendt og drejet, blev den tyske kansler, Angela Merkel, ved med at holde fast i det kompromis, hun så møjsommeligt havde strikket sammen i Osaka.
Det var det kompromis, som kunne løse Angela Merkels indenrigspolitiske problemer, og det var den pakke, hun ville have igennem.
Klokken lidt i otte valgte Tusk så at samle alle EU-lederne i mødelokalet.
På det tidspunkt var irritationen overfor Angela Merkel nåede hidtil usete højder.
For EU-lederne måtte i mødelokalet endnu engang vente på kristdemokraterne, der var i gang med et bilateralt møde.
Trods flere opfordringer om at møde op, måtte Donald Tusk til sidst til at ringe med klokken i mødelokalet for at få samling på tropperne.
Det skulle hurtigt vise sig, at EU-lederne stadig var uenige.
Angela Merkel blev ved med at insistere på Osaka-kompromisset.
Hun fik opbakning fra den hollandske premierminister, Mark Rutte, som gerne så en hollænder udpeget til posten som formand for Kommissionen.
Men andre var ikke overbeviste.
Og frem for alt den ungarske premierminister, Viktor Orban og hans polske kollega var indædt modstandere af udnævnelsen af Timmermans.
Og for at det ikke kun skulle være østlande, som var imod Timmermans, havde de fået den italienske premierminister Conte med på vognen.
Som betaling havde Conte krævet, at Central- og Østeuropæerne skulle være med til at blokere Margrethe Vestager som en eventuel kompromiskandidat.
Som konkurrencekommissær har Vestager været med til at blokere den italienske stats mulighed for at redde fire kriseramte italienske banker, og den beslutning har den italienske regering ikke tilgivet Vestager.
Efterhånden som mødet skred frem, og ingen af parterne viste det mindste tegn på at ville finde et kompromis, pressede Angela Merkel mere og mere på for at få Donald Tusk til at gennemføre en egentlig afstemning.
Tusk var ikke meget for den idé.
Han ønskede, at Kommissionsformanden skulle udpeges med konsensus.
Men Merkel pressede på, og op ad formiddagen blev det klart, at der efterhånden var ganske mange lande, som kunne ende med at stemme imod, hvis det skulle ende med en afstemning.
Men Merkel fortsatte sit pres, og suppleret af den hollandske premierminister nåede EU-lederne til et punkt, hvor Mark Rutte foreslog, at nu skulle der stemmes.
"Okay" sagde Tusk til Ruttes overraskelse, og den hollandske premierminister trak skyndsomt sit forslag tilbage igen.
Ingen i lokalet ønskede at stå med ansvaret for, at der var udpeget en formand for Kommissionen, som op imod en tredjedel af medlemslandene ikke kunne acceptere.
Nat var blevet til dag.
EU-lederne var ikke nærmere en løsning.
Det eneste, som var klart, var, at den tyske forbundskansler, Angela Merkel, havde lidt endnu et nederlag.
Tusk opgav at finde en løsning og spurgte EU-lederne, om de ville forsætte næste dag, eller om der var brug for længere tid til at finde en løsning.
Det endte med, at EU-lederne blev enige om at mødes igen tirsdag.
Macrons sejrMed Angela Merkels Osaka plan, som skulle redde både spidskandidatprocessen og et topjob til Manfred Weber, i ruiner, var den franske præsident, Emmanuel Macron, der tirsdag mødte op med den topjob-pakke, som både udadtil kunne redde ansigt på Angela Merkel, og som samtidig hjemadtil i Frankrig, kunne vise det, som Macron har arbejdet på i årevis, nemlig, at Frankrig er en førende spiller på den europæiske scene.
Med Macron som fadder begyndte navnene til en ny pakke at cirkulere.
Undervejs var der forskelige varianter af pakken, men ser man på slutresultatet, så er det en meget fransk en af slagsen:Den tyske forsvarsminister Ursula von der Leyen skulle gøres til formand for Europa-Kommissionen.
På papiret burde det gøre Merkel og Tyskland glad.
Von der Leyen er kristdemokrat, og kunne blive den første kvinde på posten nogensinde og den første tysker på posten i meget lang tid.
Belgieren Charles Michel foreslås som formand for Det Europæiske Råd.
Christine Lagard som formand for den Europæiske Centralbank.
Og spanieren Josep Borell skulle være EU´s udenrigspolitiske repræsentant.
Med en tysker som kommissionsformand var det svært, for ikke at sige umuligt, for Angela Merkel at protestere mod pakken, selv om den tyske delegation godt kunne se, at den franske præsident havde sat den tyske kansler skakmat.
Ursula von der Leyen er tysker, men født i Bruxelles.
Opvokset i Belgien, hvor hun har gået på Europaskolen og taler flydende fransk.
På flere områder er von der Leyen kendt for at have gået den tyske regering og Merkel imod netop på europapolitiske sager, hvor hendes holdninger har været tættere på Macrons end på den tyske regerings.
Den belgiske premierminister, Charles Michel, som skulle afløse Donald Tusk, er tæt ven med Macron og i de kommende fem år vil Michel vide, at han udelukkende har fået jobbet takket være en stor indsats fra netop Macron.
EU-udenrigschefer Joseph Borell er tidligere formand for Europa-Parlamentet og flydende på fransk.
Og så landede Frankrig posten som formand for den europæiske centralbank.
Og skal man tro rygtestrømmen i Bruxelles, så vil udnævnelsen af Ursula von der Leyen betyde, at den tyske generalsekretær i Europa-Kommissionen, Martin Selmayr, ikke kan fortsætte.
I stedet skal han erstattes af en anden.
Og minsandten om ikke der også er en fransk kandidat til den post i form af den franske generaldirektør i Kommissionen, Olivier Guersant.
Pakken, som ligger på bordet er en gigantisk sejr til den franske præsident Macron og et eklatant nederlag for Angela Merkel.
Jubel i østMen inden topmødet endte med den færdige pakke og Macron-sejr, skulle et sidste drabeligt slag gennemføres.
Tirsdagens topmøde skulle efter planen være begyndt klokken 11, men endnu engang begyndte topmødet i stedet med bilaterale konsultationer.
På kryds og tværs var der kontakter for at drøfte den nye pakke.
Statsminister Mette Frederiksen mødtes for eksempel allerede klokken 8.
30 om morgenen med de øvrige socialdemokratiske stats- og regeringschefer.
Dog uden at vide, at en ny pakke var på vej fra Macron.
Fra klokken 11 var alle EU-lederne igen samlede i Europabygningen.
Og endnu engang var mødet ikke startet til tiden.
Forskellige varianter af Macron-pakken blev drøftet.
Blandt andet insisterede den spanske statsminister Sanchez på, at Josep Borell skulle være udenrigsrepræsentant.
Macron havde ellers foreslået, at den post skulle gå til slovakken Maros Sefcovic.
Ved at sætte Borell ind som udenrigsrepræsentant, lå der en pakke på bordet, hvor ikke en eneste post gik til landene i Central- og Østeuropa.
Normalt ville det være uacceptabelt.
Men Ungarns Viktor Orban havde så travlt med at markere sig overfor det hjemlige publikum, at sejren over først at stoppe Manfred Weber og derefter Frans Timmermans var vigtigere for Orban, end rent faktisk at få placeret en central- eller østeuropæer på en EU-toppost for de kommende fem år.
Så selv om Orban og hans allierede på dagen endte med at forlade Bruxelles tomhændet, så jublede Orbans talsmand over at Orban fik ”dræbt” Timmermans:Merkels nederlagKlokken 4 tirsdag kunne Donald Tusk endelig samle EU-lederne i mødelokalet igen.
Alting pegede her på, at der var ved at være enighed om en pakke for fordelingen af topjobs.
Og endda en pakke, som kunne vedtages på Tusk foretrukne måde, nemlig med konsensus.
Lige inden mødet skulle til at gå i gang, måtte Angela Merkel ud i korridorerne for at føre telefonsamtaler.
I Tyskland har den tidligere socialdemokratiske kanslerkandidat og tidligere formand for Europa-Parlamentet, Martin Schulz, nemlig kraftigt kritiseret udnævnelsen af Ursula von der Leyen.
Angela Merkel gik frem og tilbage mellem mødelokalet og korridorerne.
Hun måtte bede de øvrige EU-ledere om mere tid.
De kunne måbende se til, mens de kunne konstatere, at Tysklands forbundskansler stod i en situation, hvor hun ikke var sikker på, at hun havde opbakning til at støtte, at EU-landene udnævnte en tysker til posten som formand for Europa-Kommissionen.
Det endte til sidst med, at mødet var afbrudt i flere timer, mens Angela Merkel kæmpede med at håndtere sine indenrigspolitiske problemer.
Og først klokken 19 tirsdag kunne Donald Tusk for sidste gang ringe med klokken og samle EU-lederne i mødelokalet.
Denne gang kun for at konstatere, at pakken med fordelingen af topjobs var på plads.
En pakke, som havde fået fuld støtte af 27 medlemslande, men hvor et, nemlig Tyskland, afstod fra at stemme for at støtte den tyske kandidat.
Efter 37 dage, fire topmøder og 50 timers forhandlinger fik EU altså på denne måde ikke alene fordelt topposterne for de kommende fem år.
Desuden fik Europas ledere også oplevet et paradigmeskifte af de helt store:Merkel-æraen i Bruxelles er forbi.
Macron-æraen er indledt.
FacebookTwitterKopier linkEmner:Bruxelles|Holland|Osaka|Det Europæiske Råd|Vold




https://www.dr.dk/nyheder/kultur/skidt-koekultur-og-ubudne-lejrgaester-giver-fordobling-af-vold-paa-roskilde-festival

ROSKILDE FESTIVAL 2019Se temaKulturSkidt køkultur og ubudne lejrgæster giver fordobling af vold på Roskilde FestivalPolitiet tager anmeldelser om vold alvorligt, men kalder alligevel festivalen for 'tryg'.
Af Nikoline Vestergaard og Dorte Fals06.
juli 2019 kl.
11.
27Bemærk: artiklen er mere end 30 dage gammelLæs opLørdag formiddag har politiet registreret i alt 19 sager om vold på årets Roskilde Festival mod otte på samme tid sidste år.
Men tallene får ikke politiet til at advare folk mod at komme på festivalen.
Se Martin Bjerregaard fra Midt- og Vestsjællands Politi fortælle om nogle voldstilfælde i videoen herover.
- Det kan se lidt voldsomt ud, men med over 100.
000, der fester sammen på et lille sted i syv dage, er det ikke noget alarmerende højt tal, siger Martin Bjerregaard, der er kommunikationsmedarbejder hos Midt- og Vestsjællands Politi.
Ifølge politiet er det 'små bataljer', der har udviklet sig til egentlig vold, hvor der er et offer, som har fået en behandlingskrævende skade, og det er netop derfor, tilfældene adskiller sig fra en ligeværdig slåskamp mellem to parter.
- Når vi kigger på indholdet, er lunten tilsyneladende kortere, end den plejer at være, siger han og påpeger, at der har været et tilfælde, hvor offeret kom slemt til skade.
Samlet set er det politiets opfattelse, at årets Roskilde Festival ligner de tidligere festivaler.
Martin Bjerregaard, politietLangt de fleste sager betegnes af politiet som værende i 'den lettere kategori'.
Små hændelser, der har vokset sig storeBlandt sagerne har politiet fået voldanmeldelser fra folk, der er gået gennem fremmede lejre og derfor er blevet tilsyneladende umotiveret overfaldet.
Andre har ikke haft en god køkultur, hvilket er blevet mere end almindeligt påtalt, og så er de blevet slået og sparket.
Nogle er umotiveret blevet skubbet til, hvorefter det har udviklet sig, mens andre er blevet slået med en stang eller en pind, fortæller Martin Bjerregaard.
- De fleste er små hændelser, der normalt ikke vil kræve politiets indblanding, men det er vi blevet nødt til, fordi der er reageret lidt mere voldsomt, end der plejer, og der er også et offer at tage hensyn til, siger han.
Læs også:Kristina blev nægtet adgang til sin søn efter overfald på Roskilde FestivalHvad årsagen til stigningen i voldssager skyldes, ved politiet ikke med sikkerhed, men lidt dårligt vejr (alene den kølige torsdag kom der otte anmeldelser) og en øget bevidsthed fra folk mod den slags sager kan være en del af forklaringen.
Tag trygt afsted næste årOgså i år har der været henvendelser om sædelighedsforbrydelser, blandt andet voldtægt.
Der er sket en lille stigning på få ekstra tilfælde, men heller ikke det får politiet til at bimle med nogen alarmklokker.
- Samlet set er det politiets opfattelse, at årets Roskilde Festival ligner de tidligere festivaler.
Roskilde Festival er igen i år en festlig og folkelig begivenhed, man trygt kan gå til, siger Martin Bjerregaard.
Roskilde Festival lukker ned for musikken for denne gang i aften.
Midt i næste uge vil politiet så offentliggøre den samlede oversigt over hændelser og narkofangst på årets festival.
FacebookTwitterKopier linkEmner:Midt- og Vestsjællands Politi|Roskilde Festival|Politi|Vold|Roskilde




https://www.dr.dk/nyheder/viden/kroppen/10-aar-paa-roskilde-festival-derfor-slaar-kaspers-toemmermaend-haardere-i-dag

ROSKILDE FESTIVAL 2019Se temaKroppen10.
år på Roskilde Festival: Derfor slår Kaspers tømmermænd hårdere i dagKom med Kasper Risgaard på festival, og hør eksperternes forklaring på, hvad der sker i hans krop.
Af Line Bak Julsgaard, Emilie Aagaard og Grafik: Solvej Nygaard Gregersen06.
juli 2019 kl.
11.
02Læs opKlokken er lidt over 11 tirsdag morgen, og Kasper Risgaard på 27 år ligger i en fugtig sovepose på en utæt luftmadras i et af de tusindvis af telte på årets Roskilde Festival.
Hvem er Kasper?
Kasper Risgaard er 27 år og inkarneret festivalgæst på Roskilde Festival gennem 10 år.
Kasper arbejder til daglig som freelancejournalist og bor i København.
På Roskilde bor Kasper i camp ‘Chair jer sammen!
’, der ligger i det nye bæredygtige område Leave No Trace.
Hovedet dunker i takt med nabo-campens morgenfest.
- Jeg drak godt igennem i går.
Der var rigeligt af øl, vodka-redbull og shots, der røg indenbords.
Omkring klokken fire i nat spiste jeg en burger med pommes frites, fandt mit telt og gik fuldstændig ud, fortæller Kasper Risgaard til DR lidt senere samme dag.
Det er hans 10.
år på Roskilde, og det kan mærkes i kroppen.
For selvom Kasper Risgaard stadig er ret ung, kan kroppen ikke holde til det samme, som da han var 17.
- I takt med at jeg er blevet ældre, kan jeg virkelig mærke, at det er blevet meget hårdere at gå på festival.
Jeg er øm i hele kroppen og tung i hovedet.
Da jeg lige vågnede, overvejede jeg, om jeg skulle ud og kaste op, siger Kasper Risgaard.
Men hvad sker der i hans 27-årige krop i løbet af et døgn på Roskilde – og hvorfor er hans tømmermænd blevet værre med årene?
Vi har fulgt Kasper Risgaard et vildt døgn på Roskilde, og fået videnskabens forklaring på (næsten) alt, hvad han mærker i sin krop.
Dårlig søvn gør tømmermændene værreKasper Risgaard vågner op på en blå luftmadras med en tvivlsom mængde luft.
Og selvom han først kryber ud af sit telt lidt over 11, startede hans dag tidligt om morgenen.
- Her til morgen blæste der så meget, at jeg vågnede med jævne mellemrum og måtte tvinge mig selv til at sove videre.
For jeg har ikke planer om, at aftenen kommer til at gå stille for sig, siger Kasper Risgaard.
Netop den dårlige søvn kan være en af grundene til, at Kasper Risgaard føler, at festival-livet er hårdere, end det var da han var 17.
Det forklarer søvnforskeren Birgitte Rahbek Kornum fra Københavns Universitet.
Med alderen bliver søvnen nemlig mere letpåvirkelig overfor for eksempel svingende temperaturer, lys og støj, som vi ofte er udsat for på en festival.
Og mængden af søvn er nok også ret begrænset for de fleste festivalgæster, vurderer hun.
- Søvnmangel kan godt føles lidt ligesom tømmermænd.
Den der følelse af ‘hold kæft, min hjerne fungerer bare ikke i dag’ kan også skyldes søvnmangel.
Dårlig søvn påvirker især vores reaktionshastighed og humør, siger Birgitte Rahbek Kornum.
Roskilde-bad: Et par vådservietter og ekstra deo- Det med hygiejnen er ligesom en grænse, der bliver rykket, når man tager på festival.
Jeg har ikke været i bad i dag, men det er blevet til nogle vådservietter under armene og lidt ekstra deo, siger Kasper Risgaard.
Men tandbørsten er alligevel på overarbejde her til formiddag.
Og med et rent tandsæt, er det kun blæren, der trykker.
Aleksander Krag, der er læge og professor på Center for leverforskning på Syddansk Universitet, fortæller, at der kommer ekstra tryk på blæren efter en våd aften.
- Når man har drukket en vis mængde alkohol, kommer der et tidspunkt, hvor man skal tisse enormt meget.
Og det er typisk mere end det man drikker.
Det betyder, at kroppen mister rigtig meget væske, siger lægen.
En reparationsslush ice - med vodkaKlokken er 12.
33, og Kasper Risgaards krop er tørstig.
Hans festlige aften i går med masser af alkohol har dehydreret ham.
- Alkohol indeholder næsten aldrig salt, men det gør urinen.
Og når vi så tisser mere, så får kroppen en ret svær forskydelse af både væske- og saltbalancen, siger læge Aleksander Krag.
Og selvom kroppen måske havde bedst af at få vand, så vælger Kasper Risgaard at reparere sine tømmermænd med mere alkohol.
- Det første jeg har drukket i dag, var en slush ice med noget vodka i.
Efterfølgende har jeg fået en halv liter vand og et par lunkne øl, siger Kasper Risgaard.
Og selvom alkohol ikke er sundt, så kan det faktisk give mening at holde rusen kørerende, hvis du alligevel planlægger at drikke i længere tid.
- Noget af det, der giver tømmermænd, er, når promillen falder.
Så mange af de ubehagelige symptomer går væk, når man får alkoholpromillen op igen, siger læge Aleksander Krag.
Han fortsætter.
- Men jeg vil tro, at de fleste ville have bedst af at få oprettet væske- og saltbalancen og få hvilet kroppen, inden de drikker mere alkohol.
Giv mig en greasy burger!
Det meste af eftermiddagen er gået med øl-bowling i camp ‘Chair jer sammen!
’, hvor Kasper Risgaard hører hjemme.
Morgenmad og frokost har han sprunget over, men nu rumler maven efter et måltid, der ikke er flydende og med procenter i.
- Når jeg føler mig træt og dvask i kroppen, skal jeg bare have noget, der er lækkert, friturestegt og ‘greasy’, siger Kasper Risgaard.
I få bidder fortærer Kasper Risgaard en stor burger med ost og bacon, og får dermed tanket batterierne op til aftenens udskejelser.
Kasper spiser en burger og får to ekstra streger på batteriet- Vi har en enorm salttrang, når vi har tømmermænd.
Det er simpelthen kroppen, der sender signaler op til hjernen om, at den er helt gal med saltbalancen.
Vi mangler også væske - og væsken bindes af saltet, så der opstår cravings på saltholdig mad, siger læge Aleksander Krag.
Så lysten til fastfood, som er både salt og fed, er helt naturlig.
Og fordi alkoholen har forskudt saltbalancen, er burgeren faktisk ganske god for Kasper Risgaards krop.
Danser sig til 15 kilometer på skridttællerenBassen sender vibrationer gennem luften og ind i brystet på Kasper Risgaard.
Festen er i fuld gang, og en euforisk stemning breder sig blandt publikum.
- Vi fyrede den sidste energi af til koncerten i går.
Der blev danset på livet løs, og jeg fik sunget med på en masse sange, jeg ikke rigtig kendte, siger Kasper Risgaard.
I løbet af aftenen har han drukket en halv flaske vodka, et uvist antal sure shorts og 5-6 fadøl.
Og selvom mængden af alkohol lyder voldsom, så bevæger Kasper Risgaard sig næsten hele natten.
Faktisk viser hans skridttæller dagen efter, at han har gået - og danset sig til - over 15 kilometer.
Det er noget mere, end hvad han bevæger sig på en gennemsnitlig tirsdag.
Alligevel køber læge Aleksander Krag ikke, at en tur på Roskilde ligefrem kan bruges til at komme i form - det kan gøres bedre på andre måder.
Men for den mentale sundhed kan festival-turen være guld.
- I forhold til glæde, samvær og rent socialt så er livskvaliteten på en festival ret høj - lige bortset fra de timer med tømmermænd, griner Aleksander Krag.
En vodka-redbull som godnat-drik- Da jeg kom ned at ligge, snurrede det hele en smule.
Det var nærmest, som om jeg kunne mærke mit eget hjerte slå og mit hoved dunkede.
Jeg overvejede at smide min luftmadras ud, fordi jeg bare gerne ville ligge helt stille, siger Kasper Risgaard.
Promillerne har ramt - og igen i nat bliver Kasper Risgaards søvn nok ikke særlig god.
God afslutning på en våd aften- En eller to hovedpinespiller, for eksempel Panodil, inden du hopper i seng ovenpå en våd aften, kan virke.
- Læge Aleksander Krag kan ikke afvise, at antihistaminer, som normalt bruges til at undgå høfeber, kan hjælpe.
For når alkohol nedbrydes, minder effekten på kroppen på mange måder om en allergisk reaktion.
- Endelig er der piller, der er lavet decideret for at undgå tømmermænd, for eksempel Kaktus og Hang Over.
Aleksander Krag kender ikke til undersøgelser, der bekræfter, at de virker.
Han sluttede festen af med en vodka-redbull, og den cocktail indeholder to af de helt store syndere for søvnen: Koffein og alkohol.
Og selvom koffeinen virker opkvikkende, så kan alkoholen have modsatte effekt.
- Man kan fint falde i søvn, når man er fuld.
Men man sover ret dårligt, når alkohol skal nedbrydes i kroppen, siger søvnforskeren Birgitte Rahbek Kornum.
For at få lidt færre tømmermænd, kan du overveje at skifte den sidste genstand ud, foreslår læge Aleksander Krag.
- Den sidste øl, du drikker, får du mere tømmermænd end fornøjelse af.
Derfor kunne man i stedet overveje at begynde at genoprette væskebalancen og spise noget med salt for forberede kroppen, siger Aleksander Krag, der dog indrømmer, at det ikke altid er let at huske, når festen buldrer derudaf.
Når Kasper Risgaard vågner, vil han igen have tømmermænd.
Og de vil være værre, end de var, da han for første gang var på Roskilde for 10 år siden.
Lever-lægens sidste ordStore mængder alkohol er giftigt - og tømmermænd er din krops reaktion, når du har fået for meget alkohol.
Forskning viser, at folk med lille tendens til tømmermænd som unge, har større risiko for at ende med et alkoholmisbrug senere i livet.
Så tak dine tømmermænd – og overvej, om du skulle skrue lidt ned for din druk næste gang, siger læge Aleksander Krag.
Det er ikke, fordi Kasper Risgaard ikke også gav den gas for 10 år siden.
Men årene har forandret hans krop – og derfor rammer tømmermændene hårdere i dag.
For det første bliver hans søvn mere påvirket af støj nu, hvor han er 27 år, end da han var 17.
Og den dårlige søvn kan forveksles med tømmermænd.
Med alderen får vi naturligt også mere fedt på kroppen.
Det kan også spille ind, siger Aleksander Krag.
- Kroppen indeholder en vis mængde fedt og vand, og alkoholen fordeler sig i vandfasen.
Jo ældre man bliver, jo mindre vand - og jo mere fedt - indeholder kroppen.
Derfor kan kroppen tåle mindre alkohol, og det kan være forklaringen på, at tømmermænd bliver værre med alderen, siger Aleksander Krag.
Men hvis du også oplever, at dine tømmermænd bliver værre med årene, kan du højst sandsynligt gøre lidt for at komme tilbage til ungdomstiderne: Sørg for, at du får sovet ud, får væske og salt - og måske droppe den sidste bajer inden sengetid.
Foto og video: Kasper Risgaard & Niels William PorsborgFacebookTwitterKopier linkEmner:Roskilde|Søvn|Roskilde Festival|Københavns Universitet|Alkoholiske drikke




https://www.dr.dk/nyheder/politik/ny-fattigdomsgraense-glaeder-det-er-den-eneste-maade-vi-kan-foelge-udviklingen

PolitikNy fattigdomsgrænse glæder: 'Det er den eneste måde, vi kan følge udviklingen'Fattigdomsgrænsen er grundlaget for enhver politik på området, mener Børns Vilkår.
Jeanne Votborg Andreasen og hendes søn Mads Votborg Andreasen fik en uges ferie af Dansk Folkehjælp.
(© dr)Af Thomas Klose Jensen06.
juli 2019 kl.
10.
09Bemærk: artiklen er mere end 30 dage gammelLæs op- Den svømmer derovre i siden, siger 11-årige Mads Votborg Andreasen og peger ind gennem det tykke, runde glas til søløvernes bassin.
Det er hans mor, Jeanne Votborg Andreasen, 29 år og ledig, som skal se søløven i Odense Zoo.
Normalt var en udflugt som denne, ikke noget der havde stået øverst på den lille families 'to-do-liste'.
Men takket være Dansk Folkehjælp kan de bruge en dag i den zoologiske have.
- Man er vant til, at hvis man skal nogen steder, så er det egenbetaling, og tit kan det godt være dyrt.
Vi havde faktisk snakket om at skulle i zoologisk have, men er bare aldrig kommet afsted, siger Jeanne Votborg Andreasen.
- Jeg får jo uddannelseshjælp, så der er jo ikke så meget at rykke med, så det var fedt at kunne komme på denne tur med alt betalt.
Mads Votborg Andreasen og mor Jeanne Votborg Andreasen betragter søløverne i bassinet i Odense Zoo.
(© dr)Behovet for hjælp stigerIfølge Dansk Folkehjælp er antallet af familier, der har brug for hjælp støt stigende.
Derfor glæder organisationen sig også over regeringens beslutning om at genindføre fattigdomsgrænsen.
For hver gang de har en ledig feriebolig på hænderne, står der ti familier klar til at rykke ind.
- Når vi kigger tilbage over årene, så har vi oplevet, at der rundt regnet er en stigning på ti procent fra år til år, fortæller generalsekretær Klaus Nørlem.
- Det er selvfølgelig et udtryk for, at vi arbejder med familier, som har været på langvarig overførselsindkomst, og at de familier gradvist igennem reformer, eksempelvis det seneste kontanthjælpsloft, er stillet økonomisk dårligere, end de var før.
Læs også:Regeringen vil genindføre officiel fattigdomsgrænse: Vi er blevet klogere siden sidstSammen med en række andre humanitære organisationer har Dansk Folkehjælp netop peget på, at der er brug for en defineret dansk fattigdomsgrænse, der kan navigeres efter.
- Vi har jo som stat en forpligtelse i forhold til FN’s verdensmål om at reducere fattigdommen både i Danmark og globalt.
Den eneste måde, vi kan følge udviklingen og måske også sætte nogen normer for, hvornår man er fattig, er med en fattigdomsgrænse.
Det giver rigtig god mening, siger Klaus Nørlem.
Børns Vilkår: Børn skal ikke blive ofreDen vurdering deler direktør i Børns Vilkår, Rasmus Kjeldahl.
- Hvis man ikke har noget mål for, hvornår børn er fattige, så er det jo meget svært at se, om man gør fremskridt i bekæmpelsen af fattigdom.
Så fattigdomsgrænsen er faktisk et nødvendigt grundlag for enhver politik på området, siger han.
FAKTA Sådan vil regeringen bekæmpe børnefattigdomSocialdemokratiet og støttepartierne skriver i deres forståelsespapir, at alle børn skal vokse op under ordentlige forhold og med mulighed for at være en aktiv del af fællesskabet.
Derfor vil regeringen:Indføre en fattigdomsgrænse, så udviklingen kan følges.
Nedsætte en ydelseskommission, som senest efter 12 måneder skal foreslå anbefalinger på ydelsesområdet; blandt andet anvise en erstatning for kontanthjælpsloftet.
Afsætte 250-300 millioner kroner årligt til et midlertidigt, kontant børnetilskud som indføres hurtigst muligt og målrettes børn fra 0-14 år i familier, der er omfattet af kontanthjælpsloftet eller integrationsydelsen.
Tilskuddet skal løbe, til kommissionen har fremlagt sine anbefalinger.
Sætte den tidligere regerings planlagte ændringer i kontanthjælpssystemet i bero indtil ydelseskommissionen har fremlagt sine anbefalinger.
Derfor annulleres den vedtagne reduktion af integrationsydelsen pr.
1.
januar 2020.
Kilde: ForståelsespapiretIfølge Rasmus Kjeldahl er der store konsekvenser forbundet med fattigdom for børn.
Der er blandt andet langt færre fattige børn, der får en uddannelse, i forhold til børn, der ikke er fattige.
Står det til Rasmus Kjeldahl bør en ny fattigdomsgrænse tage udgangspunkt i det, man kalder relativ fattigdom.
Altså, hvor fattige er folk i forhold til resten af befolkningen.
Samtidig erkender han dog, at det ikke er fattigdomsgrænsen, der alene får mindsket omfanget af børnefattigdom.
- Der skal nogle kloge politiske tiltag til, som friholder børn fra fattigdom.
Der kan være mange grunde til, at vi skal lave om på vores velfærdsydelser, men det kan ikke være rigtigt at børnene skal blive ofre, og fattigdom bør ikke være noget, som findes i Danmark år 2019, siger han.
'Det synes jeg er rigtig øv'Tilbage i Odense Zoo fortsætter Mads Votborg Andreasen og hans mor turen rundt i haven.
Udflugten falder halvvejs i den uges ferie i et feriecenter omkring Middelfart, som familien har fået gennem Dansk Folkehjælp sammen med andre familier i samme situation.
- Jeg er selv ramt af kontanthjælpsloftet, og det kan virkelig godt mærkes.
For så snart man får en belønning fra kommunen, så trækker de det bare fra et andet sted.
Og det synes jeg er rigtig øv.
Vi måtte sige vores lejlighed op, fordi vi ikke havde midler til at sidde i den, siger Jeanne Votborg Andreasen.
- Lige nu har vi ikke noget sted at bo, men bor hos min lillebror, men det kan jo heller gå på længere sigt.
At regeringen går med planer om at genindføre fattigdomsgrænsen har hun ikke de store holdninger til.
Men hun ville dog have det svært ved det, hvis hun selv var en af dem, der fik papir på at høre til den fattige del af Danmark.
- Jeg vil ikke selv betragte mig som fattig-fattig.
Selvfølgelig får jeg kun det, som jeg får udbetalt, og der skal være penge til det hele, men jeg synes ikke, at vores familie lever fattigt, der er da råd til en is og tøj.
FacebookTwitterKopier linkEmner:Socialforhold|Dansk Folkehjælp|Børns Vilkår|Middelfart|Rasmus Kjeldahl (erhvervsleder)




https://www.dr.dk/nyheder/regionale/oestjylland/horsens-omdanner-husgavle-til-malerier-alle-borgere-skal-opleve-kunst

ØstjyllandHorsens omdanner husgavle til malerier: Alle borgere skal opleve kunstSiden 2013 er 38 offentlige kunstværker dukket op i byen fra forskellige kunstnere.
Kristian Vodder Svensson har fået æren af at forvandle husgavlen til et kunstværk.
Af Rasmus Bruun Kynde og Sarah Friis Elkjær06.
juli 2019 kl.
11.
02Bemærk: artiklen er mere end 30 dage gammelLæs opDer blev malet på livet løs på Hestedamsgade i Horsens de her dage.
Ligesom mange andre steder i byen har kommunen valgt at omdanne en af husgavlene i midtbyen til et lærred.
Kristian Vodder Svensson har fået æren af at forvandle husgavlen til et kunstværk.
- Det er fantastisk at kunne påvirke beskuerne.
Nogle synes, det er fedt, og andre synes, at det er det værste i hele verden.
Der skal være plads til det hele, siger han.
Maleriet er på en husgavl højt oppe over byens gader.
Det kan være svært at bevare overblikket over det store gavlmaleri, mens man er i gang med arbejdet.
Men det har Kristian Vodder Svensson en plan for at undgå.
- Ligesom alt andet, der kræver en god indsats, så træning, træning, træning.
Man skal også have en form for plan, inden man starter, siger han.
Skitsen, som Kristian Vodder Svensson arbejder efter.
Alle borgere i Horsens skal nemlig have mulighed for at opleve kunst, siger projektkoordinator på Mærk Byen i Horsens Anne Maj Vig Mott.
- Vi har en strategi om et levende byrum i kommunen med en blanding af kant og kvalitet, og malerierne er med til at bringe kunst ud i byrummet, forklarer hun om projektet.
Læs også:Kunst til folket: Berømte gavlmalerier fylder 50 år38 kunstværker i byenDet er ikke det første sted, der er kommet maling på murstenene.
Siden 2013 er 38 offentlige kunstværker dukket op i byen fra forskellige kunstnere.
I år bliver der opført to gavlmalerier, men der er stadig plads til mange flere i Horsens Kommune, mener projektkoordinatoren.
- Det står for egen regning, men jeg synes jo ikke, at der kan komme nok.
Lige nu er der fokus på bymidten, men der er masser af andre steder i Horsens, hvor vi også sagtens kan sætte ind med gavlmalerier, siger Anne Maj Vig Mott.
FacebookTwitterKopier linkEmner:Horsens|Billedkunst|Horsens Kommune|Jylland




https://www.dr.dk/sporten/cykling/tourdefrance/tourmalet-skisport-og-24-procent-her-er-fem-etaper-der-afgoer-tour-de

Tour de FranceTourmalet, skisport og 24 procent: Her er fem etaper, der afgør Tour de FranceTour de France kommer til at fylde meget den kommende tid, og derfor har vi undersøgt hvilke dage, der bliver mest afgørende.
Bjergene kan igen i år blive afgørende for Tour de France.
Af Frederik Palle06.
juli 2019 kl.
07.
37 | opdateret 06.
juli 2019 kl.
10.
22Bemærk: artiklen er mere end 30 dage gammelLæs opEr Alpe d'Huez med?
Hvad med det skallede bjerg Mont Ventoux?
Og hvad med de der meget underholdende brosten?
Det bliver et nej til alle tre ting.
Men alligevel kræver det bare et hurtigt dyk i årets rutebog for at se, at etaperne i Tour de France de kommende tre uger har utrolig meget at byde på.
Der er skåret ned på transportetaper og samtidig skruet op for bjergetaper.
Faktisk er der så mange bjergetaper i år, at tænderne må løbe i vand hos nogle af de rendyrkede klatrere.
Tour-feltet kører nemlig ikke bare over de sædvanlige bjergkæder i Pyrenæerne og Alperne, men der bliver også tid til at slå et smut forbi Vogeserne i nord og det meget krævende Massif Central.
Derudover er der hele fem bjergafslutninger i årets løb.
Lyder det ikke som en sommer, hvor man er nødt til at tage fjernsynet eller radioen med ud i solen?
Vi har kigget nærmere på de fem punkter, som kan gå hen og blive de mest afgørende i årets løb.
Altså dagene, hvor Jakob Fuglsang skal være ekstra skarp, hvis ambitionerne og forhåbningerne skal indfries.
Og overraskende nok starter vi ikke i bjergene.
Tidskørslerne - 2.
og 13.
etapeHoldtidskørslen er simpel og perfekt for enkeltstartseksperterne.
Det er så nemt bare at lægge dem sammen til et afgørende punkt, men både holdtidskørslen på 2.
etape og enkeltstarten på 13.
etape kan vise sig at blive meget afgørende for løbet.
De senere år har man nemlig set mindre forskelle mellem favoritterne i bjergene.
Tom Dumoulin tabte samlet set sølle 27 sekunder til Geraint Thomas i de reelle bjerge i sidste års Tour de France.
Og selvom bjergene formentlig bliver mere udfordrende i år, så kan man godt se frem til, at holdløbet på 2.
etape og enkeltstarten på 13.
etape får en kæmpe indflydelse.
Holdtidskørslen er ikke en etape, hvor man kan vinde Tour de France, men det bliver i høj grad en etape, hvor man kan risikere at tabe den, selvom den allerede kommer på andendagen.
En lettere kuperet enkeltstart, hvor specialisterne dog stadig vil være favoritter.
Derfor er der også mange af holdene, der har udtaget ryttere, som kan hjælpe deres kaptajner på netop den dag.
Selv Jakob Fuglsang har fået en god tempokører med som Luis Leon Sanchez.
27 kilometer kommer ikke til at give store huller, men nogle favoritter kan godt tabe op imod et minut.
Enkeltstarterne er placeret meget tidligt i løbet sammenlignet med nogle af de år, hvor det har været den næstsidste etape.
På den måde vil enkeltstarten være med til at beslutte, hvem der skal angribe i bjergene.
La Planche des Belles Filles – 6.
etapeVogeserne viser sig fra sin flotteste side med et hav af bjerge på den første store bjergdag.
Der er ingen tvivl om, at Tour de France-arrangørerne vil have rusket godt og grundigt i klassementet tidligt i årets udgave.
Og så er der altså ikke en bedre stigning til det end La Planche des Belles Filles.
Stigningen er nemlig så stejl, at det er en af dem, hvor det er umuligt at sidde på hjul af hinanden.
Derfor kan man forvente, at rytterne kommer dryssende ind en efter en, og nogle af klassementsfavoritterne kan risikere at tabe minutter, hvis de har en dårlig dag.
Stigningen har kun været brugt i Tour de France-regi tre gange tidligere, men alle gange er etapen blevet vundet af en klassementsrytter.
Chris Froome i 2012, Vincenzo Nibali i 2014 og Fabio Aru i 2017.
Som et ekstra tvist til stigningen i år har man valgt at lægge et lille ekstra stykke på, der er en kilometer.
Der kommer stigningsprocenterne helt op på 24 procent, og så er det endda på grusvej.
Velbekomme.
Col du Tourmalet – 14.
etapeCol du Tourmalet giver dig kongeetapen i Pyrenæerne med en mytisk afslutning.
Stigningen er et af de mest berømte bjerge i Pyrenæerne, og mange bjergryttere drømmer om at sejre der.
Så på en etape, der kun er 117,5 kilometer, vil det være meget chokerende, hvis ikke favoritterne ender med at kæmpe om etapesejren.
Kun to gange tidligere har Tour de France-feltet afgjort en etape på Col du Tourmalet.
Den seneste var i 2010, hvor Andy Schleck vandt foran Alberto Contador i en af de mest interessante dueller i mange år.
Ellers har stigningen været et afgørende punkt midt på ruten.
Med sine 19 kilometer med en gennemsnitlig stigningsprocent på 7,4 procent er det ikke helt forkert at forvente, at der kan ske markante forskydninger i klassementet.
Det er dagen efter enkeltstarten, så der er formentlig nogle klatrere, der har tabt tid, som skal ud og hente det tilbage i de store bjerge.
Galibier og d'Izoard – 18.
etapeTre gange skal rytterne over 2.
000 meters højde på denne hårde etape.
208 kilometer og mere end 5.
000 højdemeter.
Denne dag kan ende med at blive den absolut hårdeste i hele løbet.
Hvis der er en lille duft af sygdom eller halvdårlige ben, så er det en af de dage, hvor klassementsrytterne ikke bare taber et eller to minutter.
Her taler vi 10-20 minutter og et tabt klassement.
Det er ikke de mest modbydelige stigninger, når man ser på stejlheden, men lige så snart rytterne kommer over de 2.
000 meter, så sker der noget med kroppe i de tyndeluftlag.
På denne etape runder de 2.
000 meter hele tre gange.
Specielt de to sidste er i en klasse for sig.
Col d'Izoard og Col du Galibier er ikke voldsomt stejle, men de er lange og dræner rytterne for energi.
Og så er de begge uden for kategori.
Etapen slutter med en nedkørsel ned ad Galibier, og selvom det måske får nogen til at tænke, at det tager lidt spænding væk, så har vi set de senere år, at der kan gøres en forskel på nedkørsler.
Det bliver næppe en dag, hvor man vinder Tour de France, men det kan helt bestemt være en dag, hvor man taber det.
Val Thorens – 20.
etapeTour de France slutter med et brag i Alperne dagen før, at rytterne rammer Paris.
Skiferie tænker du måske?
Nej, det her er bjerget, hvor det sidste punktum vil blive sat i årets udgave.
Det er Tour de Frances næstsidste dag, inden rytterne kører paradeetapen i Paris, og derfor kan man forvente, at den her etape bliver alt andet end paradekørsel.
Den sidste energi skal bruges på løbets sidste stigninger, og hvis der bare er lidt spænding tilbage i toppen af klassementet, så bliver det et stort drama.
Faktisk ser man yderst sjældent, at den gule førertrøje skifter ejermand i de sidste dage i bjergene.
Det er sket nogle gange på enkeltstarter, men ikke i bjergene de senere år.
Men måske er dette året?
Stigningen er 33 kilometer lige op i himlen, så der er rigeligt med tid til at få et par op- og nedture i løbet af stigningen.
Procenterne er ikke så stejle, men distancen på bjerget lagt sammen med den tynde luft kan gøre, at ryttere går helt kolde her.
Derudover er det endnu en ret kort etape på kun 130 kilometer, hvor to andre stigninger også skal nedlægges inden.
Derfor bliver det en dag, hvor de tungeste af rytterne skal kæmpe for at holde sig inden for tidsgrænsen.
Val Thorens var sidst etapeafslutning i 1994 i et løb, der allerede var afgjort til Miguel Indurains fordel.
Men i år har stigningen alle muligheder for at skrive sig ind i Tourens historiebøger.
FacebookTwitterKopier linkEmner:Alberto Contador (cykelrytter)|Andy Schleck (cykelrytter)|Cykelsport|Frankrig|Paris




https://www.dr.dk/nyheder/udland/ruinbyen-babylon-ved-bagdad-er-kommet-paa-verdensarvslisten

UdlandRuinbyen Babylon ved Bagdad er kommet på verdensarvslistenI flere år har Irak forsøgt at få ruinbyens værdi anerkendt af Unesco.
Af Signe Mai Vilsbøll og Kasper Duncan Gram (video)06.
juli 2019 kl.
14.
21Bemærk: artiklen er mere end 30 dage gammelLæs opBabylon var vigtig metropol i oldtidens Mesopotamien, og nu er det ti kvadratkilometer store ruinkompleks, der udgør resterne af Babylon, blevet optaget på Unescos verdensarvsliste.
Det skriver Unesco (The United Nations Educational, Scientific and Cultural Organization, red.
) på sin Twitter-konto.
Ruinkomplekset ligger 90 kilometer syd for det nuværende Bagdad i Irak.
Landet har ifølge flere internationale nyhedsbureauer forsøgt at få organisationen - og dermed også turister - til at interessere sig for Babylon, der er hyppigt nævnt i Det Gamle Testamente.
På verdensarvslisten er der aktuelt mere end 1.
000 monumenter, bygninger, kulturlandskaber og naturområder.
De vurderes at være af særlig enestående værdi for menneskeheden.
FacebookTwitterKopier linkEmner:UNESCO|Irak|Bagdad|Twitter|Historie




https://www.dr.dk/sporten/cykling/tourdefrance/colombiansk-klatrer-britiske-broedre-og-walisisk-vinder-her-er

Tour de FranceColombiansk klatrer, britiske brødre og walisisk vinder: Her er Fuglsangs største konkurrenterMange spår Jakob Fuglsang et stort Tour de France, men konkurrencen er hård, siger Dan Frost.
Jakob Fuglsang i gult under Criterium de Dauphiné i år.
Men hvem kommer til at bære den gule trikot i Touren?
Af Simon Andersen Nielsen06.
juli 2019 kl.
07.
31Bemærk: artiklen er mere end 30 dage gammelLæs opEn 7.
plads i det samlede klassement.
Det er de højeste luftlag, den danske cykel-fugl nogensinde har fløjet i, i verdens største cykelløb.
Men et storslået forår på landevejene og en række flotte sejre gør, at Jakob Fuglsang-feberen igen er skyllet ind over os danskere.
Dannebrog er så småt fundet frem, men før vi begynder at fejre noget som helst, skal Fuglsang bide skeer med nogle hårde konkurrenter.
1Egan BernalEgan Bernal (Team Ineos) med et bredt smil og et stort trofæ efter sejren i Schweiz Rundt for en lille uge siden.
Jeg har allermest fidus til Egan Bernal i år.
Det ville være forfriskende, hvis Ineos vælger at satse på ham - og i bjergene får de andre virkelig svært ved at følge med.
Dan Frost, CykelekspertÉn af de ryttere, som for alvor gør kur til en sejr i årets Tour de France, er colombianske Egan Bernal.
Den kun 22 år gamle bjergspecialist kører på britiske Team Ineos (tidligere Team Sky), som igen i år ser ud til at blive en magtfaktor i feltet.
Som mange af sine landsmænd er Egan Bernal klart bedst, når etaperne byder på de helt store bjerge, og det er her, han kan gøre rigtig ondt på både Jakob Fuglsang og de øvrige klassementsryttere.
Den stærke colombianer har haft et flot forår resultatmæssigt med sejre i Schweiz Rundt og Paris-Nice.
Og spørger man cykelekspert Dan Frost, er Egan Bernal favorit til at stå øverst på podiet i Paris:- Jeg har allermest fidus til Egan Bernal i år.
Det ville være forfriskende, hvis Ineos vælger at satse på ham - og i bjergene får de andre virkelig svært ved at følge med.
2Geraint ThomasGeraint Thomas (Team Ineos) skal forsøge at gentage successen fra sidste år.
Det er sjældent, at man før et cykelløb kan afskrive sidste års vinder, når man snakker om favoritterne i feltet.
Og det kan man da heller ikke i år.
Walisiske Geraint Thomas kører også for Team Ineos og har haft et stille forår, hvor han har kørt væsentligt færre kilometer end de nærmeste konkurrenter.
Men det betyder ikke, at han ikke er klar, når starten lyder, siger Dan Frost:- Som det forlyder nu, skulle Thomas være præcis der, hvor han agter at være inden Tour de France.
Sidste år kørte han et fuldstændigt fejlfrit løb - det er svært at gentage - men hvis det sker igen, så bejler han da til at genvinde titlen.
3Brødrene YatesDet er ikke svært at se, hvem der er tvillinger på billedet her.
Til gengæld kan feltet få svært ved at tøjle brødrene Yates, hvis de kører op til deres bedste, siger Dan Frost.
Du husker nok Frank og Andy Schleck, der henrykkede cykelverdenen med noget så smukt som to brødre, der støttede hinanden i tykt og tyndt op ad selv de stejleste bjerge.
Og det kan meget vel være den måde tvillingebrødrene, Adam og Simon Yates, skal skabe resultater i årets Tour de France.
De kører begge to for det australske hold Mitchelton-Scott og har tidligere vist flotte takter i Touren - Adam Yates vandt den hvide trøje i 2016, og brormand Simon gjorde det året efter i 2017.
Cykelekspert Dan Frost ser ingen af dem som favoritter til at tage sejren.
Men han vil heller ikke afskrive dem helt:- Yates-brødrene har gode chancer for virkelig at lave noget ravage i årets Tour de France.
Jeg ved ikke, hvem af de to, der ender med at være kaptajn, men de supplerer hinanden flot, og har de begge to diamanter i benene, så kan de sagtens udfordre klassementsfavoritterne i bjergene.
FacebookTwitterKopier linkEmner:Adam Yates (cykelrytter)|Andy Schleck (cykelrytter)|Frankrig|Cykelsport|Mitchelton-Scott




https://www.dr.dk/nyheder/udland/kraftigt-jordskaelv-rammer-californien

UdlandKraftigt jordskælv rammer CalifornienJordskælvet havde epicenter mellem Los Angeles og Las Vegas.
Det kan være det kraftigste i 20 år.
Et hus er brudt i brand efter jordskælvet i Ridgecrest, Californien.
06.
juli 2019 kl.
06.
56 | opdateret 06.
juli 2019 kl.
10.
24Bemærk: artiklen er mere end 30 dage gammelLæs opEt kraftigt jordskælv har fredag aften lokal tid ramt delstaten Californien i USA.
Der er foreløbig ikke meldinger om dræbte efter skælvet, men byen Ridgecrest, der ligger nærmest skælvets epicenter, er hårdt ramt.
Sådan måles jordskælv* Et jordskælvs styrke er udtryk for den energi, som udløses i dets centrum.
De fleste seismologer bruger i dag momentmagnitudeskalaen som baserer sig på "øjebliks styrke".
* MMS udregnes anderledes end den gamle richterskala, men værdierne er i det store og hele overensstemmende.
* Skalaen er logaritmisk.
Hver gang den vokser med et helt tal er det udtryk for, at omkring 31 gange så meget energi er blevet udløst end ved det foregående tal.
/ritzau/- Der er betydelige meldinger om brande i bygninger, oftest som et resultat af gaslækager.
Der er brud på gasledninger i hele byen.
Der er også brud på vandledninger, og strømmen er gået i dele af byen, siger Mark Ghilarducci, der er chef for Californiens redningstjeneste, OES.
- Det har været en række personskader.
Jeg har dog ikke et tal for det totale antal kvæstede eller døde.
På nuværende tidspunkt har vi ikke oplysninger om dødsfald, men jeg ved, at der har været skader, siger han.
Brandvæsnet i byen San Bernardino ved Los Angeles skriver, at det har modtaget meldinger om, at skælvet har forvoldt skade på flere huse.
Ifølge Den Amerikanske Geologiske Undersøgelse (USGS) havde jordskælvet en beregnet størrelse på 7,1 på momentmagnitudeskalaen.
Det skriver flere amerikanske medier.
Hvis størrelsen på fredagens skælv holder stik, vil det være det største jordskælv i det sydlige Californien i over 20 år, skriver AP.
Ifølge USGS ramte jordskælvet klokken 20.
19 lokal tid med et epicentrum 18 kilometer fra Ridgecrest mellem storbyerne Los Angeles og Las Vegas og i en dybde af blot 0,8 kilometer, skriver AP.
Skælvet kunne mærkes i Las Vegas, hvor NBA-holdene New Orleans Pelicans og New York Knicks spillede en træningskamp.
Her valgte flere af tilskuerne at forlade stadion efter rystelserne.
Jordskælvet ramte, mens basketballholdene New Orleans Pelicans og New York Knicks spillede i Las Vegas.
En del tilskuere skyndte sig at forlade deres pladser.
Der er samtidig meldinger om, at skælvet kunne mærkes i Mexico.
Skælvet kommer, dagen efter at Californien blev ramt af et jordskælv med en beregnet størrelse på 6,4.
/DR Nyheder/FacebookTwitterKopier linkEmner:Jordskælv|Californien|USA|Basketball|New Orleans Pelicans




https://www.dr.dk/nyheder/viden/kroppen/vild-teknologi-rykker-ind-paa-hospitalet-i-fremtiden-bliver-du-opereret-af

KroppenVild teknologi rykker ind på hospitalet: I fremtiden bliver du opereret af robotterVirtual reality, big data og robotter kommer til ændre dine hospitalsbesøg.
Med virtual reality kan læger få mange flere detaljer af det, der sker inde i kroppen på patienterne.
Af Allan Nisgaard06.
juli 2019 kl.
07.
01Bemærk: artiklen er mere end 30 dage gammelLæs opI fremtiden kan du nå at blive behandlet, allerede inden du bliver syg.
Lægerne vil lynhurtigt vurdere, om du er i risiko for at få en sygdom ud fra data om din arvemasse og adfærd.
Og det kan vi takke nye teknologiske løsninger for.
- Vi ser, at teknologien udvikler sig vanvittig hurtigt, siger Thomas Senderovitz, der er læge og direktør i Lægemiddelstyrelsen.
Han forklarer, at vi i fremtiden kommer til at se helt anderledes på begrebet sygdom.
- Jeg vil tro, at der om 20-30 år vil være færre patienter i gængs forstand.
Det vil sige patienter, som har symptomer på sygdom.
I hvert fald i den vestlige verden.
I stedet vil der være flere ”ikke-syge” patienter, som er i særlige terapiforløb, fordi de har en risiko for at udvikle en bestemt sygdom, siger Thomas Senderovitz.
- Det ved vi, fordi lægerne får en stor viden om den enkeltes gener og adfærd.
Og den viden får de takket være nye forskningsmetoder og teknologier, fortsætter han.
Mere skræddersyet medicinThomas Senderovitz nævner først og fremmest big data, såkaldte wearables (apparater, vi bærer på kroppen) og en øget internethastighed som tre teknologier, der i sammenspil vil forbedre behandlinger.
- Med lægebesøg og wearables, som for eksempel smartwatches, får lægerne mulighed for at se på flere sundhedsdata fra den enkelte patient.
Det kan blandt andet være data om hjerterytme og søvn, siger Thomas Senderovitz.
Vi skal ikke tro, at det her først er noget, som vi kan bruge om 10 år.
Det her er noget, der udvikler sig meget hurtigt.
Thomas Senderovitz, læge og direktør i Lægemiddelstyrelsen.
- Og så kommer vi også til at se mere nanoteknologi i form af små sensorer på kroppen, der kan følge kroppens signaler og sygdomsudvikling over tid, fortsætter han.
En del af dataene bliver registreret og opbevaret på sikre lagringspladser.
Der er klare retningslinjer for, hvilke data lægerne må gemme.
Dataene kan senere blive analyseret af for eksempel kunstig intelligens, og det gør det nemmere for lægerne at skræddersy medicin og behandling til patienterne – det, der hedder præcisionsmedicin.
- Når lægerne kender til den enkelte persons genetiske materiale og har data om alt fra røntgenbilleder til rygning og madindtag, kan de tilrettelægge behandlingen og medicinen til den enkelte patient, siger Thomas Senderovitz.
- Og snart stiger internethastigheden markant.
Regnekraften bliver stærkere, og lægerne vil hurtigere kunne træffe vigtige beslutninger, fortsætter han.
Robotter hjælper med at operere(© Children’s National Medical Center)I dag har flere danske hospitaler robotkirurger til at hjælpe, når tarme, hud og indre organer skal lappes sammen.
- Robotkirurgi kommer helt sikkert også til at ændre sundhedsvæsnet markant.
Det anvendes allerede rutinemæssigt på hospitaler.
Dog kun som hjælpere.
Men robotterne bliver bedre og bedre, siger Thomas Senderovitz.
En af de nyere robotter til jobbet er STAR (Smart Tissue Autonomous Robot).
Den har tidligere bevist, at den er bedre til tarmoperationer end menneskelige kirurger.
Blandt andet har den syet tarme sammen på levende grise, som ikke fik nogen mén efterfølgende.
På trods af evnerne skal robotten dog stadig overvåges af læger.
En undersøgelse fra blandt andet Københavns Universitet fra sidste år konkluderer desuden, at hjælp fra robotkirurger kan aflaste personalet og gøre dem mindre fysisk udmattede.
Læger kigger ind i kroppen med VRI fremtiden kan det blive noget nemmere for læger at kigge ind i kroppen under operationer.
I sammenspil med for eksempel MR-skanningerne og røntgenbilleder kan virtual reality (VR) og det såkaldte augmented reality give flere detaljer af det, som sker i kroppen.
Augmented hvad?
Augmented reality giver os mulighed for at kombinere virkeligheden med virtuelle elementer via en skærm (ofte briller), som lægger computerredigerede elementer oven på virkeligheden - fx i form af billede, video eller lyd.
Du husker måske augmented reality fra Pokémon Go-bølgen, der ramte verden i 2016.
Når lægerne for eksempel kigger på en patient gennem VR-briller kan augmented reality-teknologien fremhæve blodceller i et tredimensionelt billede.
På den måde kan lægerne nemmere finde blodcellerne.
- Det er noget, lægerne kan bruge til at få et bedre overblik over operationsfeltet.
Så her vil man også kunne se en forandring i behandlinger, siger Thomas Senderovitz.
Augmented reality og virtual reality i sundhedsvæsnet er i en tidlig fase, og det kræver stadig mere forskning.
- Men vi skal ikke tro, at det her først er noget, som vi kan bruge om 10 år.
Det her er noget, der udvikler sig meget hurtigt, siger Thomas Senderovitz.
Men teknologien har en bagsideDe mange nye muligheder i sundhedsvæsnet kommer ikke uden udfordringer.
De kæmpe mængder sundhedsdata, kan ligesom alt andet data blive hacket og solgt på for eksempel det mørke internet (the dark web).
- Der er selvfølgelig en risiko for, at ondsindede personer kan udnytte det.
Og det er jo noget, vi som myndighed er blevet meget opmærksom på, siger Thomas Senderovitz.
- Så det er noget, vi bruger mange kræfter på.
For vi skal simpelthen være på forkant med det og sørge for, at vores systemer er sikre, fortsætter han.
FacebookTwitterKopier linkEmner:Teknologi|Læger|Lægemiddelstyrelsen|Sundhed og velvære|Københavns Universitet




https://www.dr.dk/nyheder/udland/trump-lover-verdens-laveste-medicinpriser-i-usa

UdlandTrump lover verdens laveste medicinpriser i USADonald Trump er på vej med et dekret, der skal reducere de amerikanske medicinpriser til de laveste i verden.
)06.
juli 2019 kl.
04.
17Bemærk: artiklen er mere end 30 dage gammelLæs opUSA's præsident Donald Trumps administration er på vej med et dekret, som skal reducere de amerikanske medicinpriser, så de matcher de laveste i verden.
Det siger Trump til journalister fredag uden for Det Hvide Hus.
- Som I ved, så har andre lande i rigtig mange år betalt mindre for medicin, end vi har - nogle gange 60 procent mindre, 70 procent mindre, siger præsidenten.
- Vi arbejder på en lov, hvor vi betaler den samme pris, som det land, der betaler mindst.
Donald Trump beskylder medicinalvirksomheder for at have "udnyttet systemet i lang tid".
Han mener, at det har ført til, at medicinpriser i USA ofte er højere end i nabolande som Canada og Mexico samt i Europa.
- Hvorfor skal andre lande som Canada betale meget mindre end os, siger Trump og lover, at han vil løse problemet "via et dekret".
Fra denne måned gør USA det lovpligtigt for medicinalvirksomheder at oplyse om priserne i deres tv-reklamer.
Trump har rost tiltaget for sin "historiske gennemsigtighed".
Omkring halvdelen af amerikanerne har en sundhedsforsikring med en høj egenbetaling, der kan nå op på tusindvis af dollar årligt - i mange tilfælde mere end 5000 eller 6000 dollar om året.
Trods pres fra præsidenten hævede den amerikanske lægemiddelgigant Pfizer i januar prisen på 41 af sine produkter.
Det svarer til ti procent af alle Pfizers produkter.
Som mange andre medicinalvirksomheder står Pfizer over for tabet af patenter på nogle af virksomhedens mest populære lægemidler.
Medicinproducenterne siger, at prisstigningerne er nødvendige for at finansiere forskning og udvikling.
/ritzau/AFPFacebookTwitterKopier link




https://www.dr.dk/nyheder/regionale/nordjylland/simon-har-dundrende-vandskraek-nu-droemmer-han-om-sejle-jorden-rundt

NordjyllandSimon har dundrende vandskræk: Nu drømmer han om at sejle jorden rundt 2.
500 unge stikker lige nu til søs på hundrede år gamle skibe.
Simon Mæng Tjørnehøj skal de kommende dage sejle med hollandske ’Oosterschelde’ fra 1917.
Af Klaus Videbæk og Rasmus Gade Østergaard06.
juli 2019 kl.
08.
52Bemærk: artiklen er mere end 30 dage gammelLæs opDa han var tre år gammel, faldt Simon Mæng Tjørnehøj i et vandløb, da han var på tur med en spejdergruppe.
Det var ikke særlig dybt, men han kan huske, hvordan det bare blev mørkere og mørkere, indtil hans far efter et halvt til et helt minut fik hevet ham op.
Den allerstørste udfordring bliver det øjeblik, vi kommer ud af fjorden, og det ikke længere er muligt at se land.
Simon Mæng TjørnehøjSiden har han været mere end almindeligt bange for vand, og det blev ikke bedre af, at han for nogle år tilbage blev fanget i et hestehul ved Vesterhavet.
Mange gange er han vågnet fra mareridt, hvor han er ved at drukne.
Men han har også en drøm.
En drøm om at sejle jorden rundt.
Det har han haft siden, han første gang så de store sejlskibe fra kapsejladsen ’The Tall Ship Races’ lægge til og sejle ud fra hjembyen Aalborg.
- Det var folk, der skulle ud på eventyr og virkelig være opdagelsesrejsende, fortæller han.
Skal sejle med skib fra 1917Nu er han midt i 20’erne og kommende besætningsmedlem – ellers såkaldt trainee, som det hedder – på det hollandske træskib ’Oosterschelde’ fra 1917.
I dag lægger det fra land fra Aalborg mod Fredrikstad i Norge sammen med de 67 andre skibe i sejladsen, og i fire dage skal Simon Mæng Tjørnehøj prøve livet til søs med alt, hvad det kræver.
- Jeg tror, den allerstørste udfordring bliver det øjeblik, vi kommer ud af fjorden, og det ikke længere er muligt at se land.
Der tror jeg, det bliver svært at kunne være i sig selv, fortæller han.
I alt 2.
500 unge fra hele verden deltager som ham i dette års sejlads.
The Tall Ship Races'The Tall Ship Races' er en årligt tilbagevendende kapsejlads, der har været afholdt i de europæiske farvande siden 1956.
Formålet har været og er stadig at give unge mennesker en mulighed for at opleve verden til søs og at give dem et fællesskab med andre unge fra hele verden med de opgaver og det sammenhold, der følger ombord på et skib.
Langt størstedelen af besætningsmedlemmerne, der deltager ved Tall Ship Races, er mellem 15 og 25 år.
Kapsejladsen går i år fra Aalborg til Fredrikstad og Bergen i Norge, inden den afsluttes i Aarhus i starten af august.
Langt de fleste af besætningsmedlemmerne er mellem 15 og 25 år, der sammen med erfarne søfolk skal styre de gamle sejlskibe gennem vandet.
Sindssyg glad for mulighedenUd af dem er 150 unge fra Aalborg Kommune, fordelt på 19 forskellige skibe.
- Jeg er sindssyg glad for, at jeg har fået muligheden, siger Simon Mæng Tjørnehøj, der også har flere kammerater med ombord.
Han er sikker på, at de nok skal være der, når bølgerne kommer til at gå højt.
- Et par meters bølger og derover, så tror jeg, det bliver en rigtig lang tur.
- Men med deres hjælp tror jeg, det bliver muligt, siger han.
Et klap på skulderen og tro på mereFor Simon Mæng Tjørnehøj handler det både om at komme ud af hverdagens trummerum og at stå ansigt til ansigt med sin frygt.
- Jeg skal nu tage min vandskræk og min drøm og se, om de ikke alligevel kan smelte sammen til noget stort, siger han.
Hvis det lykkes, er han klar på nye udfordringer, og måske kan hans store drøm blive til virkelighed.
- Bagefter tror jeg, jeg kan tage ud i verden med et klap på skulderen og en tro på, at jeg kan tage hånd om de her ting.
At det er noget, jeg selv kan arbejde med, og at jeg kan rykke mig som menneske.
Det er femte gang, at Aalborg er vært for ’The Tall Ships Races’.
De første dage har man været udfordret af regn og blæst, men i alt ventes 700.
000 mennesker at lægge vejen forbi Aalborg, hvis man lægger besøgstallene for de kommende dage sammen.
FacebookTwitterKopier linkEmner:Aalborg|Aalborg Kommune|Jylland|Lystsejlads|Holland




https://www.dr.dk/nyheder/regionale/hovedstadsomraadet/knivstik-bid-og-trusler-tilsyn-afsloerer-adskillige-overgreb

KøbenhavnKnivstik, bid og trusler: Tilsyn afslører adskillige overgreb på ansatte på døgninstitutionerFlere døgninstitutioner i hovedstadsområdet har fået et påbud fra Arbejdstilsynet.
På flere institutioner var arbejdet ifølge Arbejdstilsynet ikke planlagt, tilrettelagt og udført, så det var sikkerheds- og sundhedsmæssigt forsvarligt.
(© © Colourbox)Af Line Gudnitz Baun06.
juli 2019 kl.
07.
01Bemærk: artiklen er mere end 30 dage gammelLæs opEn steakkniv i ryggen, knytnæveslag og hårtotter, der rives af.
Det er bare få eksempler på nogle af de episoder, som ansatte på fem døgninstitutioner i hovedstadsområdet har været udsat for det seneste år.
Det viser en aktindsigt, som DR P4 København har fået i Arbejdstilsynets nyeste tilsynsrapporter.
(.
.
) en del reagerer ved at være bange for at komme på arbejde.
Benny Andersen, Socialpædagogernes forbundsformand- Det er deprimerende læsning, siger Charlotte Bredal, som er chefkonsulent for arbejdsmiljøområdet hos FOA:- På den korte bane giver det en utryg hverdag både for vores medlemmer, som arbejder de her steder, men også for de øvrige borgere, som bor på tilbuddene.
Og på den lange bane kan det være virkelig alvorlige hændelser, som kunne være gået fuldstændigt galt, siger hun.
Benny Andersen, Socialpædagogernes forbundsformand, kalder sagerne for meget alvorlige:- Det giver en usikkerhed i dagligdagen, og jeg ved, at en del reagerer ved at være bange for at komme på arbejde, siger han.
Det er ikke kun de ansatte, som påvirkes af volden og truslerne, siger Charlotte Bredal.
- Det giver også en utryg hverdag for de øvrige borgere.
Ansat fik bidemærke i armenEt af de steder, som har modtaget et påbud fra Arbejdstilsynet, er et botilbud, som hører under Center for Autisme og Specialpædagogik i Københavns Kommune.
Her er ansatte blandt andet blevet udsat for vold, bid og at blive taget i skridtet af en beboer.
Arbejdstilsynet var på besøg i december 2018, hvor de for eksempel noterede, at de ansatte frygtede for egen og beboernes sikkerhed, og at "de ansatte ofte oplever at være i "kampberedskab" i løbet af arbejdsdagen".
Vi arbejder hele tiden på at blive bedre til at forebygge voldsomme episoder, for der ér voldsomme episoder.
Susanne Holme Aaen, centerchef for CAS, Københavns KommuneSusanne Holme Aaen, som blandt andet er centerchef for det pågældende botilbud, vil ikke kommentere på den aktuelle sag, da det er personfølsomt.
Men hun forklarer, at den konkrete sag er løst, og at der er fokus på sikkerheden:- Det skal være trygt at gå på arbejde - også hos os.
Derfor har vi mange forskellige tiltag, som vi benytter os af for at prøve at sikre et godt arbejdsmiljø for vores ansatte, siger hun.
Medarbejderne bærer blandt andet alarmer, de uddannes i konflikthåndtering, og så vurderer man altid den konkrete sag og beboer, forklarer Susanne Holme Aaen.
- Vi arbejder hele tiden på at blive bedre til at forebygge voldsomme episoder, for der ér voldsomme episoder, siger hun og fortsætter:- Det er jo, fordi vi arbejder med mennesker, som på grund af deres psykiske eller sociale problematikker eller deres handicap kan have en voldsom udadreagerende adfærd.
'Der skal sættes ind nu og her'Ud fra tilsynsrapporterne peger Charlotte Bredal blandt andet på, at der skal være bedre information om borgere, som flytter fra et botilbud til et andet, så det nye sted har den viden om borgeren, som de har brug for.
Og så falder de ansattes opgaver, hvor de arbejder alene, også Charlotte Bredal i øjnene.
- Vi skal sikre, at der er ressourcer nok til, at man ikke ender i situationer med alenearbejde, når man har at gøre med borgere, som er så dårlige, som nogle af de her borgere er, siger hun.
Benny Andersen understreger, at der ikke er nogen hurtige løsninger, men at der er forhold, som der skal sættes ind for nu og her - og det handler blandt andet om at få ledelsen på banen.
- Det er et ledelsesansvar at skabe nogle rammer (for en tryg arbejdsplads, red.
), og at der er nogle risikovurderinger og de rigtige instruktioner.
Og det er klart, at det er et ledelsesansvar, at overfaldsalarmerne virker, siger Benny Andersen.
Læs også:Kommuner: Det kan være svært at gennemskue opholdssteders kompetencerEt af de steder, som har modtaget et strakspåbud af Arbejdstilsynet, efter at ansatte eksempelvis er blevet kradset i ansigtet, er Blindecenter Bredegaard i Fredensborg.
Centeret hører under Den Sociale Virksomhed i Region Hovedstaden, men det har ikke været muligt at få en kommentar.
Også Herlev Kommunes institution Skovgården har fået et påbud.
Her har en beboer blandt andet skubbet en ansat ind i en dørkarm.
Det har heller ikke været muligt at få en kommentar fra Herlev Kommune.
FacebookTwitterKopier linkEmner:Arbejdstilsynet|Socialforhold|Herlev Kommune|Vold|Sjælland




https://www.dr.dk/nyheder/politik/regeringen-vil-genindfoere-officiel-fattigdomsgraense-vi-er-blevet-klogere-siden

PolitikRegeringen vil genindføre officiel fattigdomsgrænse: Vi er blevet klogere siden sidstDer er dog ikke noget konkret bud på, hvordan en ny fattigdomsgrænse skal se ud.
Af Thomas Klose Jensen06.
juli 2019 kl.
07.
06Bemærk: artiklen er mere end 30 dage gammelLæs opSom et led i forsøget på at komme børnefattigdom til livs, vil regeringen genindføre fattigdomsgrænsen.
En ambition, der fremgår af det forståelsespapir, som Socialdemokratiet, SF, Enhedslisten og De Radikale fik forhandlet på plads i forrige uge.
- Vi vil ikke kun måles på, om vi får fart på den grønne omstilling og sikre en sund og stærk økonomi, men vi vil faktisk også levere på den sociale balance og gøre noget ved, at Danmark bliver trukket skævt, for det skal selvfølgelig ikke være sådan, at der er børn, der vokser op i fattigdom, fortæller social- og indenrigsminister Astrid Krag (S).
FAKTA Sådan vil regeringen bekæmpe børnefattigdomRegeringen vil:Indføre en fattigdomsgrænse, så udviklingen kan følges.
Nedsætte en ydelseskommission, som efter senest 12 måneder skal foreslå anbefalinger på ydelsesområdet - blandt andet anvise en erstatning for kontanthjælpsloftet.
Afsætte 250-300 millioner kroner årligt til et midlertidigt, kontant børnetilskud som indføres hurtigst muligt og målrettes børn fra 0-14 år i familier, der er omfattet af kontanthjælpsloftet eller integrationsydelsen.
Tilskuddet skal løbe til kommissionen har fremlagt sine anbefalinger.
Sætte den tidligere regerings planlagte ændringer i kontanthjælpssystemet i bero indtil ydelseskommissionen har fremlagt sine anbefalinger.
Derfor annulleres den vedtagne reduktion af integrationsydelsen pr.
1.
januar 2020.
Kilde: ForståelsespapiretKlogere siden sidstDa Venstre kom til regeringsmagten i 2015 afskaffede daværende socialminister Karen Ellemann (V) den fattigdomsgrænse, som S-R-SF regeringen havde fundet i 2013.
Grænsen kunne ifølge hende ikke bruges "til noget som helst i socialpolitik".
Her blev personer vurderet som fattige, hvis de tre år i træk havde haft en indkomst under 50 procent af medianindkomsten - der er det beløb, hvor halvdelen af befolkningen har en lavere indkomst og halvdelen en højere indkomst.
Den nye fattigdomsgrænse vil dog ikke blive identisk med den forrige.
- Siden, vi sidst havde en fattigdomsgrænse, er vi blevet klogere på fattigdom.
Vi har fået en afsavnsundersøgelse fra SFI og forskellige fattigdomsredegørelser, så vi kan få en endnu bedre fattigdomsgrænse, forklarer Astrid Krag.
Ifølge ministeren er en ny fattigdomsgrænse noget af det, som ligger først på dagsordenen, men der er ingen fast deadline endnu.
R: Fattigdom skal ses over et årStår det til De Radikale, så kan den nye fattigdomsgrænse dog komme til at ligge tæt op af den forrige.
Forud for vedtagelsen i 2013 blev der nemlig udført et "særdeles grundigt arbejde fra et ekspertudvalg", og det kunne der oplagt tages udgangspunkt i, mener fungerende politisk ordfører Jens Rohde.
- Den forrige fattigdomsgrænse byggede på, at hvis man havde været fattig i tre år, skulle der tages initiativ.
Men FN arbejder jo med fattigdom på ét år, fordi forskningen siger, at det allerede der går udover børnene at leve under fattigdom, forklarer han.
I SF, der under valgkampen slog sig stort op på kampen mod børnefattigdom og blandt andet krævede et opgør med kontanthjælpsloftet, er fungerende politisk ordfører Kirsten Normann Andersen enig i, at den forrige grænse skal danne udgangspunkt for en ny.
Men det kan ikke stå alene.
- I mellemtiden er der jo også sket rigtig meget og Arbejderbevægelsens Erhvervsråd har blandt andet også arbejdet med en anden type fattigdomsgrænse, som også læner sig lidt op af FN's verdensmål - og det giver jo også rigtig god mening at prøve at kigge på, om man skal kigge på børnefattigdom på en anden måde, end vi har været vant til?
Handler det kun om penge, eller handler det også om den livssituation, som forældrene er i, siger hun.
Verdensmål skabte ny fattigdomsgrænseKampen mod fattigdom er netop et af FN's 17 verdensmål, som Danmark har tilsluttet sig.
Et delmål herunder går ud på at halvere antallet af fattige i 2030.
For at kunne følge det arbejde bad Finansministeriet i 2018 Danmarks Statistik om at udarbejde indikatorer til at følge udviklingen.
Her fandt man frem til tre indikatorer, hvoraf den ene ligger meget tæt op af den forrige fattigdomsgrænse, men i stedet vurderer indkomsten henover et år frem for tre.
Præcis som flere af støttepartierne efterspørger.
Så hvorfor overhovedet finde endnu en?
- For mig handler det om handling, om at vi politisk sætter en grænse i forhold til, hvilket niveau og hvilken standard, der skal være for at være menneske i Danmark, siger beskæftigelsesordfører for Enhedslisten Victoria Velazquez.
- Det er jo klart, at hvis man sætter en grænse, så er der jo rigtig mange mennesker, som man bliver nødt til at hjælpe, og det er det vi håber at kunne bruge fattigdomsgrænsen til.
V: Ingen kommentarerDR Nyheder har forsøgt at få en kommentar fra Venstre fungerende politiske ordfører, Karen Ellemann, som tilfældigvis også var den minister, der valgte at afskaffe fattigdomsgrænsen i 2015.
Hun ønsker dog ikke at kommentere regeringen og støttepartiernes tanker om en ny fattigdomsgrænse, før der foreligger noget konkret.
De Konservatives politiske ordfører Mette Abildgaard er dog ikke bleg for at forholde sig til spørgsmålet om en fattigdomsgrænse.
For hende at se giver det ikke mening at tale om fattigdom på den måde.
- Vi er et velstående samfund, vi har høje sociale ydelser, friplads i institutioner og så videre, så fattigdom er et forkert begreb at anvende i en dansk kontekst, siger hun.
- Vi skal helt sikkert følge udviklingen i, hvor mange der er uden for arbejdsmarkedet, for det er en indikator på, at man ikke har så meget til sig selv og sin familie.
Og der er også andre parametre, man kan følge, men en egentlig fattigdomsgrænse giver ikke mening i en dansk kontekst.
Liberal Alliances Henrik Dahl er derimod ikke afvisende for en ny fattigdomsgrænse, men det kræver, at den ikke tager udgangspunkt i medianindkomsten.
I stedet bør den udarbejdes af "gode fornuftige socialforskere", der kan tage udgangspunkt i spørgsmål om levestandard.
- Jeg går positivt til det her - mest fordi vi så får en fælles referenceramme.
En af de mest anstrengende ting i valgkampen, var den her diskussion, hvor man sammenlignede antallet af mennesker under den nye fattigdomsgrænse med antallet af mennesker under den gamle fattigdomsgrænse uden at gøre opmærksom på, at der er to definitioner, siger han.
- Men det er klart, at hvis der kommer en eller anden ræverød definition, som kun tjener til at indføre socialisme af bagdøren, så synes vi ikke så godt om den, siger Henrik Dahl.
FAKTA: Hvad siger FN's verdensmål om fattigdom•Inden 2030 skal ekstrem fattigdom være udryddet for alle mennesker overalt i verden, for øjeblikket målt som mennesker, der lever for mindre end USD 1,25 om dagen.
•Inden 2030 skal andelen af mænd, kvinder og børn i alle aldre, som lever i fattigdom i alle dens dimensioner, halveres i henhold til nationale definitioner.
•Der skal gennemføres nationalt tilpassede sociale sikringssystemer og foranstaltninger for alle, inklusiv nedre grænser, og inden 2030 skal der opnås en substantiel dækning af de fattige og de udsatte grupper.
•Inden 2030 skal det sikres, at alle mænd og kvinder, især de fattige og de udsatte, har lige ret til de økonomiske ressourcer samt adgang til basale serviceydelser, ejerskab og kontrol over land og andre former for ejendom, arv, naturressourcer, passende ny teknologi og finansielle tjenesteydelser herunder mikrofinansiering.
•Inden 2030 skal modstandsdygtigheden opbygges hos de fattige og hos mennesker, der lever i udsatte situationer, og deres eksponering og sårbarhed over for klimarelaterede ekstreme hændelser og andre økonomiske, sociale og miljømæssige chok og katastrofer skal reduceres.
•Der skal sikres en betydelig mobilisering af ressourcer fra en række forskellige kilder, herunder gennem øget udviklingssamarbejde, med henblik på at tilvejebringe tilstrækkelige og forudsigelige midler til udviklingslandene, i særdeleshed de mindst udviklede lande, til gennemførelse af programmer og politikker for at udrydde fattigdom i alle dens dimensioner.
•Der skal skabes solide politiske rammer på nationalt, regionalt og internationalt plan, baseret på udviklingsstrategier med særlig fokus på de fattige og på ligestilling, for at støtte fremskyndelse af investeringer i tiltag til udryddelse af fattigdom.
•Kilde: Udenrigsministeriet.
FacebookTwitterKopier linkEmner:Jens Rohde (politiker)|Karen Ellemann (politiker)|Socialdemokraterne|Socialforhold|Socialpolitik




https://www.dr.dk/nyheder/indland/stigende-interesse-blive-datamatiker-tobias-droemmer-om-udvikle-spil

IndlandStigende interesse for at blive datamatiker: Tobias drømmer om at udvikle spilSiden 2013 er antallet af ansøgere til datamatiker-uddannelsen steget.
Efter to sabbatår har 22-årige Tobias Húbertz Christensen søgt ind på en særlig datamatiker-uddannelse.
Af Thea Deleuran Müller05.
juli 2019 kl.
22.
14Bemærk: artiklen er mere end 30 dage gammelLæs opDer bliver krammet og sagt farvel til kollegaerne på den 22-årige Tobias Húbertz Christensens arbejdsplads.
Han har sidste dag som runner hos Bilernes Hus i Silkeborg, da han har søgt ind på sin drømmeuddannelse som datamatiker i Grenaa.
- Jeg har altid været glad for spil, computer og it, så det føles naturligt for mig at prøve at vælge den her, siger han.
Tobias Húbertz Christensen er derfor én af de 88.
754 håbefulde ansøgere, der har sendt en ansøgning afsted til en videregående uddannelse, inden fristen for kvote 1-ansøgere udløb klokken 12.
00 i dag.
En stigende interesse for spiludviklingsuddannelseSiden 2013 har der været en stødt stigende interesse for uddannelsen som datamatiker, viser tal fra Uddannelses- og Forskningsministeriet.
I år er ingen undtagelse, hvor antallet af ansøgere er steget med fire procent siden sidste år.
Kollegaerne krammes farvel på den sidste dag.
Det er dog ikke hvilken som helst datamatiker-uddannelse, som 22-årige Tobias Húbertz Christensen har sigtet pilen efter.
Han har søgt ind på Erhvervsakademi Dania i Grenaa, hvor det er muligt at tage en datamatiker-uddannelse, hvor man specialiserer sig i at udvikle og producere spil.
Uddannelsen er en kort videregående uddannelse og tager 2,5 år.
Han er ikke den eneste, der har fået den idé.
På lige netop den uddannelse har erhvervsakademiet oplevet en stigning i ansøgertallet på 52 procent.
Og det glæder i den grad campus-chef på Erhvervsakademi Dania, Jonatan Yde:- Det er fantastisk, at vi har så mange unge mennesker, der har lyst til at uddanne sig som it-specialister, da vi har en branche, der skriger på kompetent arbejdskraft, siger han, siger han.
- Vi får flere unge mennesker, som finder det acceptabelt at følge deres drøm om at blive spil-udvikler.
Lave spil og leve af det, de rent faktisk drømmer om.
Kun plads til halvdelen af ansøgerneSelvom campus-chefen er glad for den stigende interesse for den særlige datamatiker-uddannelse, er der også en lidt skidt bagside - i hvert fald set fra ansøgernes side.
Der er nemlig et loft over, hvor mange studerende akademiet kan tage ind, siger Jonatan Yde.
- Vi kommer til at skuffe rigtig mange, for vi kan kun tage cirka halvdelen ind af dem ind, der har søgt.
Om 22-årige Tobias Húbertz Christensen får en plads, får han først besked om den 26.
juli, hvor alle ansøgere får besked om, hvor de eventuelt er optaget henne.
- Det er selvfølgelig svært at gå og vente på, om man har noget at lave de næste 2,5 år, eller om jeg egentlig skal til at finde noget nyt, siger han og fortsætter:- Jeg er jo mega spændt på at se, om jeg er kommet ind derude.
Som plan B har Tobias Húbertz Christensen søgt ind på en anden datamatiker-uddannelse i Aarhus.
Hvad er forskellen på kvote 1 og kvote 2?
•Når du søger ind via kvote 1, bliver du udelukkende bedømt ud fra dit karaktergennemsnit fra din gymnasiale uddannelse.
•Frem til i dag klokken 12.
00 har du kunne søge ind på en videregående gennem kvote 1.
•Hvis du derimod allerede nu kan se, at dit snit måske ikke holder til at komme ind på drømmeuddannelsen, så kan du søge ind via det, der hedder kvote 2.
•Via kvote 2 kan du komme ind på en videregående uddannelse på et andet adgangsgrundlag end karaktergennemsnittet, og ansøgerne bliver optaget efter kriterier fastsat af det enkelte uddannelsessted.
•Fristen for at søge ind via kvote 2 var tilbage i midten af marts, hvor cirka 55.
000 sende en ansøgning afsted i år.
•Alle, der har søgt ind på en videregående uddannelse, får besked om eventuelt optag den 26.
juli klokken 00.
01.
FacebookTwitterKopier linkEmner:Uddannelse|Uddannelses- og Forskningsministeriet|Videregående uddannelser|Erhvervsakademi Dania|Grenaa




https://www.dr.dk/nyheder/indland/16-arig-festivalgaenger-er-indlagt-af-frygt-meningitis

ROSKILDE FESTIVAL 2019Se temaIndland16-årig festivalgænger er indlagt af frygt for meningitisStyrelsen for Patientsikkerhed opfordrer gæster på Roskilde Festival til at tage det helt roligt.
06.
juli 2019 kl.
00.
42Bemærk: artiklen er mere end 30 dage gammelLæs opEn 16-årig pige på Roskilde Festival er under mistanke for at have fået meningokoksygdom.
Det oplyser Midt- og Vestsjællands Politi i en pressemeddelelse kort før midnat til lørdag.
Pigen er fredag blevet indlagt på et sygehus på Sjælland, fordi det frygtes, at hun har fået den meget sjældne meningokoksygdom.
Styrelsen for Patientsikkerhed har identificeret alle, der er i risiko for smitte, og er i færd med at kontakte dem for at sikre forebyggende behandling.
- Vi vil gerne understrege, at risikoen for at blive smittet er meget lille, udtaler overlæge Bente Møller fra Styrelsen for Patientsikkerhed i pressemeddelelsen.
- Jeg vil opfordre festivalens gæster til at tage det helt roligt, nyde festivalen og passe godt på hinanden, tilføjer hun.
Bente Møller henviser til, at det altid er vigtigt at være opmærksom på symptomer og henvende sig til festivalens samaritter eller læge, hvis man oplever symptomer såsom hurtigt indsættende høj feber, muskelsmerter, påvirket almentilstand, nakke- og rygstivhed og små blødninger under huden.
Risikoen for smitte med meningokoksygdom er meget lav, men det kan være en alvorlig sygdom.
Hvis man bliver akut dårlig med påvirket bevidsthed, bør man ringe 112.
Meningokoksygdom kan vise sig som meningitis (hjernehindebetændelse) eller som blodforgiftning eller begge dele.
Sygdommen skyldes bakterier, som kaldes meningokokker.
/ritzau/FacebookTwitterKopier linkEmner:Midt- og Vestsjællands Politi|Sygdomme og lidelser|Styrelsen for Patientsikkerhed|Sjælland|Roskilde




https://www.dr.dk/nyheder/politik/henrik-dam-dropper-kjaersgaards-forslag-om-parlamentariske-undersogelser

PolitikHenrik Dam dropper Kjærsgaards forslag om parlamentariske undersøgelserDen nye folketingsformand vil ikke fortsætte sin forgængers projekt.
Henrik Dam Kristensen (S) mener ikke, at der er brug for at indføre et nye undersøgelsesformat i Folketinget.
(Arkivfoto) 05.
juli 2019 kl.
23.
05Bemærk: artiklen er mere end 30 dage gammelLæs opPia Kjærsgaard (DF) lancerede i sin tid som formand for Folketinget ideen om at indføre en mellemting mellem et ministersamråd og en undersøgelseskommission.
Men de såkaldte parlamentariske undersøgelser kommer ikke op at flyve under den nye, socialdemokratiske regering.
Det slår Folketingets formand, Henrik Dam Kristensen (S), fast over for Politiken.
- Der var store betænkeligheder ved Pias forslag fra forskellige organisationer.
- Det er en af de ting, som er rigtig nemt at have en overordnet principiel holdning til.
Men det gamle husråd om, at djævlen ligger i detaljen, det skal jeg love for, at det er sandt, siger Henrik Dam Kristensen.
Udvalg luftede bekymringerDet er muligheden for at afhøre embedsmænd, som han særligt finder betænkelig.
For hvis embedsmændene risikerer at blive afhørt, er der risiko for, at deres fortrolighed med ministrene forsvinder, mener socialdemokraten.
Et udvalg under højesteretsdommer Jens Peter Christensen afgav i efteråret en lang betænkning, hvor man lufter de samme bekymringer.
Udvalget foreslår derfor, at man smidiggør de nuværende regler for kommissioner.
Kjærsgaard: Det er ikke nokDet er imidlertid ikke nok, hvis man spørger Pia Kjærsgaard.
- Det er stort set status quo, og der er ikke meget forandring, lethed eller hurtighed i det.
- Der kan godt strammes lidt op på nogle procedurer, men det er slet ikke nok.
Det skal være mere tilgængeligt, hurtigere og mere økonomisk, siger hun til avisen.
Kjærsgaard bakkes op af Jens Rohde (R) og Jakob Sølvhøj (EL), som også mener, at der er brug for nytænkning.
/ritzau/FacebookTwitterKopier linkEmner:Dansk Folkeparti|Enhedslisten|Henrik Dam Kristensen (politiker)|Jakob Sølvhøj (politiker)|Offentlig forvaltning




https://www.dr.dk/nyheder/indland/terrortiltalts-advokat-min-klient-har-ventet-alt-laenge

Drone-sagenSe temaIndlandTerrortiltalts advokat: Min klient har ventet alt for længeEn af de tre terrortiltalte i den såkaldte dronesag har nu siddet varetægtsfængslet i over to år.
Det er ikke okay, siger hans forsvarer.
Tre 30-årige mænd står tiltalt for udstyre Islamisk Stat med droner.
Af Jens Andersen05.
juli 2019 kl.
22.
40Bemærk: artiklen er mere end 30 dage gammelLæs opAnklagemyndigheden kunne fredag i en pressemeddelelse oplyse, at de tiltaler tre mænd for at udstyre Islamisk Stat med droner.
Tiltalen for de tre 30-årige mænd lyder på medvirken til forsøg på terrorisme.
To af mændene er desuden tiltalt for medvirken til terrorisme.
Læs også:Tre mænd tiltalt for at udstyre Islamisk Stat med dronerMichael Juul Eriksen er forsvarer for en af de tiltalte i sagen.
Han har nu siddet varetægtsfængslet i over to år.
- Det er meget, meget lang tid at sidde varetægtsfængslet.
Man har selvfølgelig forståelse for, at efterforskningen i en sag som den her kan være omfattende, men jeg føler, at den proces med at få lavet anklageskriftet og få det godkendt i de forskellige instanser i anklagemyndigheden, det har taget alt, alt for lang tid, siger Michael Juul Eriksen.
- Det er ikke acceptabelt, at man skal sidde varetægtsfængslet i to år og vente på at få sin sag for retten.
Ifølge anklageskriftet har de tre tiltalte fra 2013-2017 indkøbt hobbyfly, droner, termiske kameraer, værktøj og andet tilbehør og komponenter med hensigt om at viderelevere det indkøbte til terrororganisationen Islamisk Stat.
Det indkøbte skulle anvendes i kamphandlinger mod Islamisk Stats modstandere i Syrien og Irak.
- Desuden er to af mændene tiltalt for medvirken til terrorisme, da de ifølge anklageskriftet har indkøbt kameraer, som senere blev anvendt til rekognoscering i forbindelse med angrebet på den syriske militærbase ”Ain Issa” i august 2014, hvor flere blev dræbt, lyder det i pressemeddelelse.
Ventede på anden efterforskningStraffesagen forventes at begynde i september.
- Vi har set rigtig meget frem til at komme i retten.
Det ser min klient frem til, og det har han virkelig ventet længe på, siger forsvarer Michael Juul Eriksen, der ikke mener, at sagens kompleksitet berettiger til en så lang varetægtsfængsling, som hans klient har været udsat for.
- Her til kommer, at man i den her sag har valgt, at efter min klient har siddet varetægtsfængslet i et år, at fængsle yderligere to personer, som nu er tiltalt for nogle forhold, der er langt ældre, end det min klient er tiltalt for.
Det forekommer lidt underligt for min klient, at han har skullet sidde og vente på, at man også skulle efterforske dem, siger Michael Juul Eriksen.
- Det er ikke okay.
Michael Juul Eriksens klient nægter sig skyldig i medvirken til forsøg på terrorisme.
Hans klient er ikke tiltalt for medvirken til terrorisme.
FacebookTwitterKopier linkEmner:Islamisk Stat|Kriminalitet|Terrorisme|Michael Juul Eriksen (advokat)|Irak




https://www.dr.dk/nyheder/udland/kinesiske-boern-bliver-adskilt-fra-mor-og-far-fjerne-ekstremistiske-tanker

UdlandKinesiske børn bliver adskilt fra mor og far for at fjerne 'ekstremistiske tanker'Muslimske børn i den vestlige Xinjiang-region bliver anbragt på lukkede statsskoler.
Op mod 1,5 millioner mennesker fra det muslimske mindretal i Xinjiang-regionen i Kina bor på statsskoler eller genopdragelseslejre.
Skolen omgives af en tyk mur samt elektrisk hegn.
Af Sarah Munk Jørgensen05.
juli 2019 kl.
22.
17Bemærk: artiklen er mere end 30 dage gammelLæs opBag høje, tykke mure beklædt med et elektrisk hegn og overvågningskameraer sværmende om en som fluer, bliver voksne fra den vestlige Xinjiang-region i Kina opdraget til at elske hjemlandet og dets retningslinjer.
Fælles for dem er, at de hører til muslimske minoriteter i Kina som eksempelvis tæller uighurere og kasakhere.
Den virkelighed er efterhånden hverdag for rigtig mange voksne fra det muslimske mindretal.
Men nu viser det sig, at også børn lever under sådanne vilkår.
De bor også på statsskoler, også kaldet genopdragelseslejre, der de sidste par år er begyndt at poppe op i hobetal.
De bliver adskilt fra deres forældre og familie og placeret på disse skoler, hvor staten tilbyder fuld- eller deltidspleje og omsorg for børnene – allerede fra en meget tidlig alder.
Det viser interviews, som det britiske medie BBC har lavet med 60 personer, der tilhørte det muslimske mindretal i Xinjiang-regionen.
De bor nu i Tyrkiet og her har det været muligt for det britiske medie at tale med voksne uighurere.
"Vi fjerner de ekstremistiske tanker”Den lokale regering i Xinjiang-regionen, der er en selvstyrende region i Kina, kalder statsskolerne for institutioner, hvis hensigt er at bekæmpe islamistisk ekstremisme.
Desuden beskriver lokalregeringen statsskolerne som initiativer, der hjælper med at fastholde social stabilitet og fred – det indebærer blandt andet, at skolen træder i forældrenes sted.
Flere statslige medier rapporterer, at der, siden statsskolerne kom til, er sket markant færre terrorangreb i regionen.
Læs også:Kinesiske muslimer i Tyrkiet: ’Vi tør ikke engang ringe til vores familier’På statsskolerne bliver der undervist i kinesisk lov og orden, så hjernen og tankerne kommer på rette kurs, fortæller Buayxiam Obliz, der arbejder på statsskolen Moyu i Xinjiang-regionen, til BBC:- De (muslimske voksne, red.
) er påvirket af ekstrem religiøsitet.
Vores formål er at slippe af med denne ekstreme overbevisning, siger hun.
BBC har mødt flere af de voksne, der bor på statsskolen Moyu.
Her fortæller en af beboerne, at han frivilligt har valgt at bo på statsskolen, da hans kendskab til den kinesiske lovgivning var minimal.
- Og så var jeg påvirket af ekstremisme og terrorisme.
En dag fortalte en politimand, der patruljerede i vores landsby, at jeg skulle melde mig ind på statsskolen og få ændret min måde at tænke på, siger den unge mand til BBC, mens repræsentanter fra den kinesiske regering lytter med.
Når journalister besøger denne del af Kina, bliver de nemlig overvåget konstant – også når de taler med kilder.
Udover en mur og et hegn, bevogtes statsskolerne også via vagttårne.
 En politimand patruljerer ved indgangen til en statsskole i byen Hotan i det vestlige Kina.
1 / 2Udover en mur og et hegn, bevogtes statsskolerne også via vagttårne.
1 / 2En politimand patruljerer ved indgangen til en statsskole i byen Hotan i det vestlige Kina.
2 / 2Forældre under statens fangarmeNye undersøgelser med titlen ”Beviser for Kinas adskillelses-kampagne af barn og forældre", som er publiceret af den tyske Kina-forsker Adrian Zenz, viser desuden, at børn tilhørende det muslimske mindretal i Xinjiang også bliver tilbageholdt af de kinesiske myndigheder.
Fælles for børnene på statsskolerne er, at enten én eller begge forældre sidder tilbageholdt i lejre eller decideret fængsler organiseret af den lokale regering.
Omkring 1,5 millioner mennesker har siden foråret 2017 været tilbageholdt i sådanne lejre, viser Adrian Zenzs undersøgelser.
I alt bor der omkring elleve millioner muslimer i Xinjiang-regionen.
Aktivister og tidligere tilbageholdte har beskrevet lejrene i Xinjiang – her lever de tilbageholdte under fængselslignende forhold og bliver undervist ved brug af kinesisk propaganda.
Hidtil har undersøgelser vist, at voksne fra det muslimske mindretal i Xinjiang-regionen har være udsat for kinesisk propaganda.
Men de nye undersøgelser foretaget af Adrian Zenz viser, at også børn lider samme skæbne som de voksne.
Ifølge Zenz kom de første indikationer på omfattende og systematisk adskillelse af børn fra deres forældre i Xinjiang-regionen fra tidligere tilbageholdte, forældre der lever i eksil samt pårørende.
Alle indikerede at børn ned til to årsalderen blev placeret i genopdragelseslejre.
Børnenes forældre lever i enten eksil eller er tilbageholdte, og derfor tager staten sig af børnene, står der i undersøgelsen.
Andre små børn bliver passet af bedsteforældre eller pårørende.
Desuden beskriver undersøgelsen, hvordan mere end 400 børn fra et af de små bydistrikter i regionen er blevet skilt fra deres forældre, da enten begge eller en enkelt forælder er tilbageholdt i en form for fangenskab.
Strenge regler og afstraffelseI april sidste år flyttede staten 2.
000 børn fra små landsbyer ind til en centralt placeret statsskole.
Og grunden til dette står klart for den tyske forsker, Adrian Zenz:- Statsskolerne udgør de ideelle rammer for en vedvarende kulturel ændring, siger han.
Ligesom i genopdragelseslejrene og fængsler for de voksne, så viser Zenzs undersøgelser, at der også på statsskolerne for børn er forbud mod at snakke uighur eller andre lokale sprog – der må kun tales kinesisk.
Desuden viser undersøgelserne, at der på hver af statsskolerne findes et strengt reglement, hvor både elever og lærere straffes, hvis de taler andet end kinesisk, mens de befinder sig på skolens areal.
Tilbage bag de høje, tykke mure vågner de fleste voksne op på fælles sovesale, der kan rumme op mod ti personer.
De deler et toilet og bærer uniform.
Og inden dagen er omme, har de stået ret og sunget sange skrevet af landets øverste leder, Xi Jinping.
Og ifølge Adrian Zenz har regeringen et klart formål med adskillelsen af de muslimske børn og deres forældre:- Det er en indikation på, at regeringen forsøger at opbygge en ny generation, der er afskåret fra deres oprindelige rødder og deres oprindelige sprog, siger han og fortsætter:- Beviserne peger på det, vi må kalde for kulturelt folkedrab.
Se DR's Asienkorrespondent, Philip Khokhar, besøge Xinjiang-regionen med øjne på ham hele tiden:DR Nyheder har opdateret artiklen grundet manglende kildeangivelse.
Desuden er topbilledet blevet ændret, da det tidligere viste Han-kinesere, der ikke har noget med artiklens indhold at gøre.
FacebookTwitterKopier linkEmner:Kina|Xi Jinping (politiker)|BBC|Storbritannien|Islam




https://www.dr.dk/nyheder/indland/slut-med-snyd-ved-indsamlinger-af-vaelgererklaeringer-minister-vil-give-roedt-og

IndlandSlut med snyd ved indsamlinger af vælgererklæringer: Minister vil give rødt og gult kortEt partis indsamling af vælgererklæringer skal kunne bremses helt ved grove brud på reglerne.
Astrid Krag (S) er netop blevet valgt som social- og indenrigsminister i Mette Frederiksens S-regering.
Af Thea Deleuran Müller05.
juli 2019 kl.
21.
43Bemærk: artiklen er mere end 30 dage gammelLæs opDet er ikke kun på fodboldbanen, at der skal uddeles røde og gule kort.
Nu vil den nye social- og indenrigsminister Astrid Krag (S) indføre ordningen for at komme snyd med vælgererklæringer til livs.
Ministeriet skal nemlig have hjemmel til at kunne gribe ind overfor partier, der bryder reglerne, når de indsamler de 20.
109 vælgererklæringer, det kræver at blive opstillingsberettiget.
Det oplyser Social- og Indenrigsministeriet i en pressemeddelelse.
- Vi har ved det netop overståede folketingsvalg set, at partier – helt uden konsekvenser – har kunnet omgå reglerne for indsamling af vælgererklæringer og dermed skyde genvej til stemmesedlen, udtaler ministeren i pressemeddelelsen.
- Det er ikke rimeligt i et demokrati som det danske.
De to partier Klaus Riskær Pedersen og Stram Kurs fik begge kritik for brud på reglerne ved partiernes indsamlingspraksis op mod det seneste folketingsvalg, men regelbruddene fik ingen konsekvenser for nogen af partierne, da der i dag ikke er nogen mulighed for at sanktionere.
Hvordan brød partierne Stram Kurs og Klaus Riskær Pedersen reglerne?
Tilbage i december 2018 kunne TV 2 fortælle, at partilederen Klaus Riskær Pedersen havde brudt den eftertænkningsperiode, der ellers skal være.
Det betyder, at der skal gå syv dage, fra partiet modtager en tilkendegivelse, til at vælgeren modtager et link, hvor der officielt kan gives et samtykke med NemID.
Den uges ventetid gik partiet udenom og ledte folk direkte til NemID-siden.
Den samme metode havde partiet Stram Kurs ifølge Jyllands-Posten også benyttet sig af.
I februar kunne DR fortælle, at Klaus Riskær Pedersen også havde brudt en anden regel i hele sin indsamlingsperiode.
Pariet havde ikke registreret vælgernes egne email-adresser, men havde indlæst en adresse, der tilhører pratiet selv.
Skal kunne bremse partiers indsamlingerDet skal et nyt lovforslag nu lave om på.
Lovforslaget vil gøre det muligt for Social- og Indenrigsministeriet at anmode Valgnævnet, et uafhængigt organ, om at stoppe et partis indsamling af vælgererklæringer helt.
Lovforslaget er et supplement til den forligsaftale, som samtlige partier i Folketinget, blev enige om i marts 2019.
Her blev de enige om at sætte en stopper for snyderiet ved at lave en ny portal til indsamling af vælgererklæringer.
Ved hjælp af et rødt kort skal Valgnævnet have mulighed for at træffe den afgørelse, at et parti skal stoppes permanent, hvis 'partiet groft eller gentagne gange har brudt reglerne', oplyses det i pressemeddelelsen.
Både et rødt og gult kort i spilHvis et parti får et rødt kort, vil det ikke være muligt for partiet at indsamle vælgererklæringer i den tid, partiet eksisterer under det navn, partiet er godkendt under.
Som i fodboldens verden har det gule kort ikke helt så drastiske konsekvenser som det røde.
Det skal Valgnævnet kunne give, hvis der er mistanke om brud på reglerne, og der får et parti kun et midlertidigt stop for indsamlingen af vælgererklæringen, til Valgnævnet er kommet til bunds i sagen.
Det nye lovforslag er sendt i høring her henover sommer, oplyser ministeriet, og vil blive fremsat i det nye folketing til august.
Ifølge ministeriet vil loven kunne træde i kraft umiddelbart efter vedtagelsen.
FacebookTwitterKopier linkEmner:Klaus Riskær Pedersen (erhvervsleder)|Socialdemokraterne|Valg og folkeafstemninger|Folketinget|Fodbold




https://www.dr.dk/sporten/tennis/15-aarig-tennissensation-fortsaetter-sejrsgangen-i-wimbledon

Tennis15-årig tennissensation fortsætter sejrsgangen i Wimbledon15-årige Cori Gauff var nede med matchbold, men sled sig tilbage og slog Polona Hercog i Wimbledon.
Cori Gauff jubler efter endnu en sejr i Wimbledon.
05.
juli 2019 kl.
21.
26Bemærk: artiklen er mere end 30 dage gammelLæs opTennisdrømmen fortsætter for 15-årige Cori Gauff ved Wimbledon i dette års udgave af turneringen.
Fredag aften spillede den nye tennisdarling sig i fjerde runde, da hun efter en utrolig præstation besejrede slovenske Polona Hercog 3-6, 7-6 (9-7), 7-5.
Cori Gauff var helt nede i sækken og overlevede en matchbold og kæmpede sig tilbage fra 2-5 i andet sæt efter at have tabt første sæt.
I tredje sæt brød hun sloveneren til 7-5 og fik jublen til at bryde ud på tilskuerpladserne.
Spillede på den største baneDen unge amerikaner var kastet ind på Centre Court for første gang i karrieren i sin første grand slam-turnering på seniorplan, og der opholdt hun sig i 2 timer og 46 minutter.
I fjerde runde venter verdens nummer 7, som er Simona Halep, der besejrede Victoria Azarenka 6-3, 6-1.
Cori Gauff var ukendt af de fleste, indtil hun i første runde besejrede Venus Williams.
I anden runde besejrede hun slovakiske Magdalena Rybarikova, inden hun altså sendte Polona Hercog, der er nummer 60 i verden, ud af turneringen.
/ritzau/FacebookTwitterKopier linkEmner:Simona Halep (tennisspiller)|Venus Williams (tennisspiller)|Tennis|Wimbledon Championships|London




https://www.dr.dk/nyheder/udland/iran-truer-storbritannien-med-gengaeldelsesaktion-tilbageholdt-supertanker

UdlandIran truer Storbritannien med gengældelsesaktion for tilbageholdt supertanker Gibraltar kan tilbageholde den 330 meter lange supertanker Grace 1 i yderligere 14 dage.
Supertankeren Grace 1 er mistænkt for at være ved at fragte iransk råolie til Syrien.
(Foto: Stringer .
© Scanpix)Af Louise Brodthagen Jensen05.
juli 2019 kl.
21.
31 | opdateret 08.
juli 2019 kl.
12.
01Bemærk: artiklen er mere end 30 dage gammelLæs opDer er tale om "pirateri" og britisk fjendtlighed rettet mod Iran, og hvis ikke supertankeren Grace 1 bliver frigivet øjeblikkeligt, vil det være det iranske styres pligt at tilbageholde et britisk skib.
Sådan lyder det fra Mohsen Rezaei, der sidder i et råd nedsat af Irans øverste leder, ayatollah Khamenei.
- Hvis Storbritannien ikke frigiver den iranske olietanker, er det myndighedernes pligt at opbringe en britisk olietanker, skriver han på Twitter.
Flere britiske marinesoldater assisterede torsdag morgen gibraltarisk politi, da det tilbageholdt og beslaglagde det over 330 meter lange tankskib Grace 1 ved Gibraltar Strædet.
Ifølge Gibraltars førsteminister skete det på baggrund af informationer om, at tankskibet, der er mistænkt for at fragte iransk råolie, havde kurs mod Syrien, og at den endelige destination var et raffinaderi, som er underlagt EU's sanktioner mod Syrien.
Læs også:Iran indkalder britisk ambassadør efter beslaglæggelse af supertankerMistanke om amerikansk indblandingAktionen blev bekræftet af Gibraltars førsteminister, Fabian Picardo, men fik øjeblikkeligt Iran til at indkalde den britiske ambassadør i Teheran, Robert Bacaire, til samtale i landets udenrigsministerium.
Ifølge shippingsitet Lloyd’s List er Gibraltar blevet tildelt retten til at opbringe Grace 1 yderligere 14 dage, mens blandt andet ejerforhold af det store tankskib bliver udredt.
Der har lydt kritik af de britiske styrkers involvering i aktionen, og den spanske fungerende udenrigsminister, Josep Borrell, antydede torsdag, at briterne handlede på anmodning fra USA.
Borrell slog samtidig fast, at man i Spanien holder nøje øje med hele situationen, da regeringen hævder, at der kan være tale om, at Grace 1 befandt sig i spansk farvand, da det gibraltariske politi slog til torsdag morgen.
Spændingerne mellem USA og Iran er taget til, særligt siden USA's præsident i maj meddelte, at man trak sig fra atomaftalen med Iran fra 2015 og genindførte nogle af de hårdeste økonomiske sanktioner mod landet.
Donald Trump har ikke lagt skjul på, at USA målsætning er at få nedbragt Irans olieeksport til nul, og USA har øget sin militære tilstedeværelse i området omkring Iran.
FacebookTwitterKopier linkEmner:Donald Trump (politiker)|Iran|Storbritannien|Skibstrafik|EU




https://www.dr.dk/sporten/fodbold/kvindelandsholdet/landstraener-vil-gerne-have-en-udvidelse-af-vm-i-fodbold

KvindelandsholdetLandstræner vil gerne have en udvidelse af VM i fodboldLandstræner Lars Søndergaard ser gerne, at kvindernes VM i fodbold bliver udvidet fra 24  til 32 hold.
Lars Søndergaard er landstræner for Danmark.
Af Malte Nørgaard05.
juli 2019 kl.
21.
19 | opdateret 05.
juli 2019 kl.
21.
23Bemærk: artiklen er mere end 30 dage gammelLæs opFredag foreslog præsidenten for Det Internationale Fodboldforbund, Fifa, at kvindernes VM i fodbold skulle udvides fra 24 til 32 hold i fremtiden.
Og det er et forslag, der får opbakning af den danske landstræner, Lars Søndergaard.
Det har været meget hårde odds at kvalificere sig til VM-slutrunden.
Lars Søndergaard, landstrænerHan mener dog, at en del af pladserne skal gå til europæiske nationer, hvis udvidelsen skal give mening.
For europæerne har domineret årets VM.
Otte af de ni europæiske hold kom videre fra det indledende gruppespil, mens tre af de fire semifinalister også kommer fra det europæiske kontinent.
- Kan der komme flere hold med fra Europa, så ville det være godt.
Kommer der for mange dårlige hold med til VM, så bliver turneringen til gengæld devalueret, lyder vurderingen fra Lars Søndergaard, der blandt andet henviser til, at Thailand tabte med hele 13-0 ved årets VM.
Danmark slået af to semifinalisterUddrag fra verdensranglisten24.
Ukraine25.
Rusland26.
Mexico27.
Columbia28.
Polen29.
Tjekkiet30.
Portugal31.
Irland32.
FinlandDanmark er nummer 17 på verdensranglisten.
Blandt andet fremhæver landstræneren, at Danmark mødte ekstremt svær modstand undervejs i deres mislykkede kvalifikation til VM.
I kvalifikationens gruppespil mødte Danmark de svenske naboer, der nåede frem til VM-semifinalen, mens Holland slukkede den danske VM-drøm i playoff.
Hollænderne spiller VM-finale mod USA søndag.
- Havde Danmark, Schweiz og Belgien været med, er jeg ikke sikker på, at VM var blevet dårligere.
Tværtimod, siger landstræneren og fortsætter.
- Det har været meget hårde odds at kvalificere sig til VM-slutrunden, for der har været to gode nationer i hver eneste kvalifikationspulje i Europa, slår han fast.
Det er endnu ikke besluttet, om VM-slutrunden skal udvides i fremtiden.
FacebookTwitterKopier linkEmner:FIFA|Fodbold|Belgien|Holland|Schweiz




https://www.dr.dk/nyheder/udland/polakker-domt-drive-slave-netvaerk-i-storbritannien

UdlandPolakker dømt for at drive slave-netværk i Storbritannien400 personer arbejdede for sulteløn, mens bagmænd levede luksusliv.
Lejligheden i Birmingham er et eksempel på et af de steder, hvor de underbetalte arbejdere boede, mens de arbejdede med affaldsortering, slagtede fjerkræ eller arbejdede på gårde.
Bagmændene stak det meste af deres lønninger i egen lomme.
05.
juli 2019 kl.
21.
05Bemærk: artiklen er mere end 30 dage gammelLæs opDe britiske myndigheder er ved at optrævle et kæmpemæssigt kriminelt netværk, som har holdt hundredvis af personer som moderne slaver.
Otte personer, som oprindeligt kommer fra Polen, er blevet dømt i sagen.
Ifølge anklagen er omkring 400 ofre blev tvunget til at arbejde for minimale lønninger, mens personer i netværk tjente over to millioner pund (op mod 17 millioner kroner), mens de levede et luksusliv.
Sagen har været mørklagt, men den britiske presse fik fredag tilladelse til at skrive om sagen.
Netværket udnyttede hjemløse, tidligere straffede og alkoholikere i Polen.
De blev lokket til Storbritannien med løfter om vellønnede job.
Ofre havde ikke råd til madNogle af ofrene endte med at tjene under syv kroner om dagen, mens de levede under ubeskrivelige forhold.
De otte dømte - fem mænd og tre kvinder - er blevet fundet skyldige i at have forbrudt sig mod love mod moderne slaveri og hvidvaskning af penge.
Nævninger har i to separate retssager i Birmingham hørt vidneudsagn fra over 90 vidner og med indikationer om, at mindst 350 andre var blevet smuglet ind i landet af netværket.
Ofre har under retssagen fortalt, at de ikke havde adgang til rindende vand og måtte bade i en kanal, og at de måtte lappe utætte toiletter med tæpper og lagner.
Mad har de fået fra suppekøkkener, fordi de ikke tjente penge nok til at købe mad.
Fængselsdomme på op til 11 årNogle af ofrene blev sendt til England samme dag, som de blev løsladt fra fængsler i Polen, og indkvarteret i rottebefængte og overfyldte landejendomme.
En del blev sat til at arbejde på kyllingefarme og genbrugsanlæg.
De yngste af ofrene var i teenagealderen og de ældste var over 60 år.
Dommer Mary Stacey sagde ved afslutningen af den første sag, at menneskesmuglerne havde "nedværdiget deres medmennesker" på en "fuldstændigt uacceptabel måde".
Hun afsagde fængselsdomme på op til 11 år.
Hun bemærkede, at opfattelsen af, at slaveri er ophævet i Storbritannien, ikke er rigtig.
- Det er den barske sandhed, at denne praksis fortsætter - her i Storbritannien - i mange tilfælde skjult lige for øjnene af os.
/ritzau/ReutersFacebookTwitterKopier linkEmner:Storbritannien|Polen|England|Birmingham|Retsvæsen




