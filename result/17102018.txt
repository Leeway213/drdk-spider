https://www.dr.dk/nyheder/udland/ep-formand-may-er-kommet-til-bruxelles-med-goodwill-men-ikke-nyt-indhold

BrexitSe temaUdlandEP-formand: May er kommet til Bruxelles med 'goodwill', men ikke nyt indholdDer skal kreativitet til, lyder budskabet fra den danske statsminister, der er med ved topmødet i Bruxelles.
Den britiske premierminister, Theresa May, kæmper for at få en Brexit-aftale i hus.
Den kommer dog ikke foreløbigt.
Af Per Bang Thomsen og Sean Coogan17.
okt.
2018 kl.
23.
12Bemærk: artiklen er mere end 30 dage gammelLæs opDen britiske premierminister, Theresa May, er kommet til Brexit-topmødet med en tone "som en person, der vil nå af aftale".
Men der mangler noget grundlæggende nyt, hvad angår indhold.
Det siger formanden for Europa-Parlamentet, Antonio Tajani, ifølge Reuters.
- Jeg oplevede ikke, at der var noget substantielt indholdsmæssigt nyt, da jeg lyttede til May, sagde han.
Her til aften briefede Theresa May sine europæiske kollegaer i Bruxelles om de igangværende forhandlinger set fra hendes stol.
En af de store knaster ved forhandlingsbordet er den kommende mellem Irland og Nordirland.
Nordirland, der sammen med England, Wales og Skotland er en del af Det Forenede Kongedømme, forlader nemlig unionen den 29.
marts næste år.
Nabolandet Irland bliver derimod, og derfor skal landene finde ud af, om hvordan grænsen skal se ud fremover.
Læs også:Middag uden May: EU forbereder sig på mislykket brexit-aftaleI mange år har mennesker og varer kunnet krydse grænsen uden nogen form for kontrol.
Men det ændrer sig, når briterne forlader EU, især fordi de ønsker helt at bryde med det indre marked og EU’s toldunion.
Og det kan blive et problem for stabiliteten på øen.
Den åbne grænse er nemlig en vigtig del af den Good Friday-aftale, der afsluttede den blodige konflikt i Nordirland i 1998.
Der skal "intensivt arbejde til" for at løse problemet, lyder det fra Theresa May.
Løkke: 'God bevægelse i tingene'Den danske statsminister, Lars Løkke Rasmussen (V), overværede ikke den britiske premierministers briefing her til aften.
Han var nemlig blevet forsinket på grund af et defekt fly og ankom derfor først til Bruxelles, hvor topmødet finder sted, ved 20-tiden.
Han lagde dog ikke i fingrene i mellem, da han blev spurgt ind til, hvilke forventninger han har til topmødet.
- Det bliver jo ikke i aften, at der bliver lavet en aftale med Storbritannien.
Men jeg har en forventning om at blive briefet på, hvordan det går med forhandlingerne.
Og som jeg er forhåndsorienteret, så er der på mange punkter god bevægelse i tingene, sagde statsministeren.
Læs også:OVERBLIK De vigtigste datoer og største knaster frem mod brexit i martsHan understregede dog, at der er ”nogle helt afgørende knaster, der skal løses”, inden en aftale kan falde på plads.
Det drejer sig ikke mindst om grænsedragningen mellem Irland og Nordirland.
Her understregede statsministeren, at der ikke er nogen ved forhandlingsbordet, der ønsker at genetablere en såkaldt ”hård grænse” mellem de to nabolande og på den måde sætte freden over styr.
- Vi kan heller ikke dele Storbritannien i to, så vi skal finde en tredje vej, og det kræver noget kreativitet.
Jeg føler mig relativt optimistisk omkring, at det godt kan være.
Men det bliver ikke i dag, sagde statsministeren.
Løsning kommer ikke foreløbigt- Men der skal jo findes en løsning, og det er uomgængeligt, at Storbritannien forlader EU ved udgangen af marts næste år.
Og det er i alles interesse, at der bliver fundet en løsning, sagde han.
- Det er også en mulighed, at der ikke kommer en aftale, og det er vi allerede for lang tid siden er begyndt at forberede os på.
At der ikke kommer nogen aftale i aften, var også et budskab, mange af de andre europæiske stats- og regeringschefer havde med, inden dagens møde.
- Jeg er en meget optimistisk person, men ikke i dag.
Mit håb var, at vi i dag ville have en konkret løsning, men det ser ikke ud til, at der kommer en aftale i dag, lød det eksempelvis fra Slovakiets premierminister, Peter Pellegrini, på vej ind til topmødet.
Ifølge BBC har forhandlere fra både Storbritannien og EU - hver for sig - diskuteret muligheden for at udvide en kommende overgangsperiode på 21 måneder med op mod et år.
Dermed vil man have længere tid til at få løst det irske problem.
En forlængelse kan dog være en for stor kamel at sluge for konservative Brexit-tilhængere, lyder det dog fra det britiske medie.
FacebookTwitterKopier linkEmner:Antonio Tajani (politiker)|Lars Løkke Rasmussen (politiker)|Nordirland|Venstre|EU-forhold




https://www.dr.dk/sporten/fodbold/spanien/michael-laudrup-afviser-spanske-mediers-real-historie

SpanienMichael Laudrup afviser spanske mediers Real-historieMichael Laudrup afviser i en mail, at spanske medier har ret i, at han har tilbudt sig til Real Madrid.
Michael Laudrup afviser en spansk historie om, at han skulle have tilbudt sig som træner til Real Madrids ledelse.
17.
okt.
2018 kl.
22.
31Bemærk: artiklen er mere end 30 dage gammelLæs opMichael Laudrup har ikke tilbudt sig som muligt træneremne i den spanske storklub Real Madrid.
Det skriver Michael Laudrup i en mail til Ritzau.
- Jeg har ikke tilbudt mig til nogen klub.
Ikke nu.
Ikke nogensinde.
Det ville jeg aldrig gøre over for en kollega.
- I øvrigt skal jeg nok selv fortælle, såfremt jeg beslutter at træne igen, skriver Michael Laudrup i mailen.
Læs også:Pernille Harder bomber Wolfsburg til CL-sejrHistorien om kontakten mellem den danske profil og Real Madrid opstod onsdag, da den spanske sportsavis AS skrev, at Michael Laudrup ifølge tv-stationen Telemadrid havde været i kontakt med klubledelsen i Real Madrid.
Det blev beskrevet, at Michael Laudrup skulle have tilbudt sig som træneremne i tilfælde af, at klubben skulle ende med at fyre træner Julen Lopetegui.
Real Madrid har haltet, siden klubben sagde farvel til træner Zinedine Zidane og profilen Cristiano Ronaldo.
Senest måtte Real Madrid se sig besejret langt inde i overtiden af Alaves i Primera Division, og Julen Lopetegui blev på et pressemøde før opgøret mod Alaves spurgt om, hvorvidt han frygtede en fyreseddel.
Krise i Real Madrid54-årige Michael Laudrup spillede i Real Madrid fra 1994 til 1996, efter at han som spiller i FC Barcelona forinden havde skabt sig et kæmpe navn i spansk fodbold.
Danskeren stoppede som træner i Al Rayyan i Qatar i maj, og her meddelte han, at han ville tage en pause fra trænerjobbet.
Real Madrid har i øjeblikket ikke scoret et mål i fire kampe i træk og ligger på fjerdepladsen i den spanske række med 14 point.
Læs også:Brøndby holder liv i Champions League-drømmenSæsonen har budt på fire sejre og to nederlag, mens to kampe er endt uafgjort.
Julen Lopetegui blev fyret som spansk landstræner kort før, at Spanien spillede sin første kamp ved VM i Rusland denne sommer.
Det skyldtes, at det var offentliggjort, at han skulle afløse Zidane som træner i Real Madrid, hvilket skete før denne sæson.
FacebookTwitterKopier link




https://www.dr.dk/nyheder/indland/muhammed-tegner-efter-afsloering-det-er-et-helt-nyt-scenarie

IndlandMuhammed-tegner efter afsløring: Det er et helt nyt scenarieEn ny afsløring, om at Omar el-Hussein forsøgte at leje flere lejligheder ved Krudtønden, er "en helt ny indfaldsvinkel", siger Lars Vilks.
Den svenske kunstner Lars Vilks lever i dag en tilværelse, hvor han er forsigtig omkring alt, hvad han laver.
Af Sean Coogan og Mette Mayli Albæk17.
okt.
2018 kl.
22.
30Bemærk: artiklen er mere end 30 dage gammelLæs op- Det har jo været opfattet som en meget spontan og tilfældig affære tidligere – uden nogen længere planlægning.
Nu ser det jo ud til at være helt anderledes.
Sådan siger den svenske Muhammed-tegner Lars Vilks, efter DR Nyheder kan berette, at den nu afdøde terrorist Omar el-Hussein forsøgte at leje flere lejligheder med direkte udsigt til kulturhuset Krudttønden på Østerbro, hvor han iværksatte sit terrorangreb 14.
februar 2015.
Læs også:Afsløring: Omar el-Hussein ville leje sig ind overfor Krudttønden før terrorangrebHer skød Omar el-Hussein mod et arrangement for ytringsfrihed, hvor Lars Vilks deltog.
Et angreb, som kostede en 55-årig mand livet og sårede flere betjente.
Et nyt scenarieOplysningerne om, at Omar el-Hussein forsøgte at leje lejligheder ved Krudttønden har hidtil været hemmeligholdt af Københavns Politi, men ifølge DR Nyheders oplysninger har de været centrale for efterforskningen af terrorangrebet ved Krudttønden.
Det lykkedes dog aldrig, ifølge DR Nyheders oplysninger, for politiet at finde ud af, om Omar el-Hussein ville have brugt lejligheden før eller under angrebet mod Krudttønden.
For Lars Vilks er afsløringen af stor betydning.
- Det er jo virkelig et nyt scenarie, som dukker op, siger den svenske kunstner.
Læs også:Omar el-Hussein blev ramt af 29 skud fra Politiets Aktionsstyrke- Det er meget værdifuldt, at man har fået de oplysninger, siger han.
- Man må tænke på, at man kan gå så langt, at man indfinder sig i et rum, hvor man har udsyn over, hvad der sker, uden at være direkte synlig, siger han.
Forsigtig på alle måderIfølge den svenske tegner er sikkerheden omkring ham på et helt andet niveau, end hvad den var på det tidspunkt.
Han fortæller, at han efterhånden har vænnet sig til et liv, hvor man konstant skal være på vagt.
- Det har været sådan, at man gradvist har øget sikkerheden.
Jeg har kunnet vænne mig til en meget mere ordnet tilværelse, siger han.
Læs også:23-årig tiltalt googlede Lars Vilks for at forstå Omar El-Husseins angreb- Jeg er forsigtig på alle måder.
Fordelen er, at man kan føle sig meget sikker, siger Lars Vilks.
- Jeg har jo levet med det i så mange år, at jeg knap nok kan huske noget andet.
Det er jo blevet min normale tilværelse, lyder det fra den svenske kunstner.
FacebookTwitterKopier linkEmner:Lars Vilks (billedkunstner)|Omar Abdel Hamid El-Hussein (terrorist)|Terrorisme|Københavns Politi|København




https://www.dr.dk/sporten/fodbold/pernille-harder-bomber-wolfsburg-til-cl-sejr

FodboldPernille Harder bomber Wolfsburg til CL-sejrTo scoringer af Pernille Harder var med til, at Wolfsburgs fodboldkvinder slog Atlético Madrid 4-0 i CL.
Pernille Harder var i forrygende målform i Champions League.
17.
okt.
2018 kl.
22.
04 | opdateret 17.
okt.
2018 kl.
22.
06Bemærk: artiklen er mere end 30 dage gammelLæs opLandsholdsprofilen Pernille Harder markerede sig i Champions League onsdag aften.
Her var danskeren med hos Wolfsburg, der mødte fodboldkvinderne fra Atlético Madrid i ottendedelsfinalen i Champions League.
Wolfsburg vandt det første opgør mod spanierne med 4-0 på hjemmebane, og det var efter to scoringer af Pernille Harder.
Læs også:Brøndby holder liv i Champions League-drømmenHun bragte Wolfsburg foran 1-0 kort inde i anden halvleg efter en målløs første halvleg.
Efter en halv time var Wolfsburg foran 3-0, og Pernille Harder lukkede målscoringen, da hun øgede til slutresultatet 4-0 i det 67.
minut.
Den danske profil blev i slutningen af august kåret til årets kvindelige fodboldspiller i Europa, da Det Europæiske Fodboldforbund (Uefa) uddelte sin pris.
Flot sæson at følge op påI sæsonen 2017/18 var Pernille Harder med til at vinde det tyske mesterskab og den tyske pokalturnering med Wolfsburg.
I Champions League nåede Wolfsburg og Harder frem til finalen, hvor den tyske klub tabte 1-4 til franske Lyon.
Læs også:Officielt: Thomas Frank forfremmes til cheftræner i BrentfordPernille Harder scorede det første mål i finalen i Kiev.
Fodboldkvinderne fra Lyon besejrede onsdag Ajax på udebane med 4-0 i klubbernes første møde i ottendedelsfinalen.
Der er returkampe 31.
oktober.
/ritzau/FacebookTwitterKopier link




https://www.dr.dk/sporten/rosenmeier-indleder-vm-med-sejre

SportRosenmeier indleder VM med to sejreDen paralympiske mester i bordtennis, Peter Rosenmeier, fik en fin start i jagten på VM-titel nummer to.
Peter Rosenmeier fik to sejre ud af to mulige på førstedagen ved VM i Slovenien.
Af Jens Andersen17.
okt.
2018 kl.
21.
29 | opdateret 17.
okt.
2018 kl.
22.
23Bemærk: artiklen er mere end 30 dage gammelLæs opDen paralympiske mester, danske Peter Rosenmeier, indledte onsdag jagten på sin VM-titel nummer to i parabordtennis mod israelske Danny Bobrov.
Rosenmeier har en god historik mod Bobrov og den blev blev kun bedre efter 1.
runde-mødet ved VM i Slovenien.
Rosenmeier vandt 11-4, 6-11, 11-8, 11-4.
- For det første er det dejligt at være i gang.
Og selvfølgelig også enormt dejligt at komme afsted med en sejr.
Der er momenter, der fungerer rigtig, rigtig godt.
Mit angrebsspil i min egen serv fungerer rigtig godt, lød det fra Rosenmeier efter sejren over israeleren.
Læs også:Dansk para-atlet til VM i bordtennis: ’Målet er en medalje’- Jeg kæmper lidt med returspillet.
Det skal jeg meget gerne have løst, men alt i alt rigtig godt.
De tre sæt, jeg vinder, vinder jeg forholdsvist klart, så jeg er meget godt tilfreds.
Peter Rosenmeier fulgte op på sejren med endnu en af slagsen, da han senere på dagen stod overfor spanske Alberto Alcazar, der også blev besejret i fire sæt.
Her lød cifrene 7-11, 11-5, 12-10 og 11-9 i danskerens favør.
Dermed er Rosenmeier klar til kvartfinalerne.
- Det er helt fantastisk, og det betyder også, at jeg har en hviledag i morgen.
Ung dansker rystede nerverne af sig18-årige Sophie Walløe var også i aktion på VM’s første dag.
Søborggenseren stod på den anden side af bord 10 overfor verdens nummer 20, tyske Marlene Reeg.
Walløe spåede før kampen, at det ikke burde volde problemer at komme fra land med en sejr, men helt så let gik det nu ikke.
- Det gik godt, jeg fik jo min sejr, men jeg må indrømme, det var en lidt mere usikker kamp for mig, end jeg havde regnet med, sagde Sophie Walløe efter sejren, hvor hun måtte se tyskeren løbe med første sæt efter 13-11.
Læs også:Tredje nederlag i træk: Bordtennislandsholdet taber til Sverige i EM-kvalDanskeren fik dog styr på sit spil og vandt de følgende tre sæt 11-3, 11-6 og 11-9.
- Min modstander spillede rigtig godt og har udviklet sig meget, hvilket kom lidt bag på mig.
Og så er det jo første kamp ved VM, hvor man lige skal af med nogle nerver, siger den unge dansker, der har ambitioner om at komme hjem fra Slovenien med en medalje.
FacebookTwitterKopier link




https://www.dr.dk/nyheder/indland/brand-i-restaurant-alle-gaester-evakueret-fra-bakken-ved-koebenhavn

IndlandBrand i restaurant - alle gæster evakueret fra Bakken ved KøbenhavnBranden er nu under kontrol.
Koordineret indsats forhindrede ilden i at brede sig.
Af Elle Kindt og Sophie Brochdorff Himmelstrup (Video)17.
okt.
2018 kl.
21.
15 | opdateret 17.
okt.
2018 kl.
22.
16Bemærk: artiklen er mere end 30 dage gammelLæs opDen brand, som overspændte restauranten Balkon 51 på Dyrehavsbakken ved København og førte til evakuering af samtlige gæster på Bakken, er nu under kontrol.
Det siger indsatslederen på stedet, Rasmus Storgaard, som er beredskabschef.
Og der var mange af huse her til aften:- Vi har en særlig nødplan, som aktiverer et stort antal enheder, fortæller beredskabschefen og fortsætter:- Man kunne høre på folks meldinger til alarmcentralen, at det var voldsomt, så meget hurtigt sendte vi 45 mand og 10-15 køretøjer afsted, siger Rasmus Storgaard til DR Nyheder.
Da de ankom på stedet, brændte det voldsomt med strålevarme i alle retninger, men det lykkedes altså at forhindre ilden i at springe videre.
Også en gammel rutsjebane af træ tæt på er reddet.
Men slukningsarbejdet fortsætter resten af natten og vil tidligst være færdiggjort i morgen tidlig, forventer indsatslederen.
Manøvreplanen ser ud til at være lykkes.
Vi har indsat meget massivt med store styrker fra alle flanker så at sige.
Indsatsleder fra Beredskab Øst, Rasmus Storgaard.
Restauranten brød i brand onsdag aften, og politiet modtog anmeldelsen omkring klokken 20:30.
Det oplyser Nordsjællands Politi.
Politiet fortæller ligeledes, at alle gæster blev evakueret fra Bakken på grund af den voldsomme brand, der dannede meget røg.
Umiddelbart er der ingen tilskadekomne, lyder det.
Men det har ikke været uden fare for brandfolkene, for taget styrtede sammen.
Inden da var de beordret ud af bygningen oplyser Rasmus Storgaard.
Både politi, brandvæsen og ambulancer er til stede på Bakken.
Meldingen fra politiet er, at ilden er brudt ud i en restaurant.
Billeder fra stedet viser, at der er ild i restauranten Balkon 51.
Beredskab Øst, der blandt andet dækker området omkring Bakken, skriver på Twitter, at man har indsat "massive styrker" til at begrænse branden, der beskrives som voldsom.
Meget røgØjenvidnet Jacob Meisner Caspersen var gæst i forlystelsesparken, da branden brød ud.
Han fortæller, at alle gæster har fået besked på at forlade Bakken.
Brandbiler var hurtigt på stedet.
Politiet modtog anmeldelsen omkring 20:30 (Foto: Daniel/Presse-Fotos.
dk © Scanpix)- Hele Bakken er blevet evakueret.
Nu er her meget røgfyldt, og vi kan høre, at der kommer flere brandbiler, lød det fra Jacob Meisner Caspersen kort efter klokken 21.
Ifølge vagtchefen fra Nordsjællands Politi synes der umiddelbart kun at være sket materielle skader.
- Det ser ikke ud til, at der er nogen, der er kommet til skade, siger han til Ritzau.
Politiet modtog anmeldelsen om branden klokken 20.
34.
Som noget nyt har Bakken i år åbent hver dag i efterårsferien indtil klokken 21.
Gæsterne er dermed blevet evakueret, ganske kort tid inden parken skulle lukke onsdag aften.
/ritzau/DR NyhederFacebookTwitterKopier linkEmner:Bakken|København|Twitter|Dyrehaven




https://www.dr.dk/sporten/basketball/bakken-bears-leverer-varen-i-europe-cup

BasketballBakken Bears leverer varen i Europe CupDanskerne åbnede denne sæsons Europe Cup med maner og storsejrede over rumænske Steaua Bucuresti.
Bakken Bears fik en forrygende start på FIBA Europe Cup mod rumænske BC Steaua Bucuresti i Aarhus.
Af Jens Andersen17.
okt.
2018 kl.
20.
48 | opdateret 17.
okt.
2018 kl.
21.
42Bemærk: artiklen er mere end 30 dage gammelLæs opDer var ingen slinger i valsen for sidste år semifinalister i FIBA Europe Cup, Bakken Bears, der onsdag aften åbnede denne sæsons udgave af turneringen med en meget overbevisende sejr over rumænske Steaua Bucuresti.
Danskerne var helt suveræne fra start til slut og storsejrede med hele 100-64.
Læs også:Bakken Bears gør klar til nyt europæisk eventyrAarhusianerne havde kampen under kontrol hele vejen og førte allerede efter første periode med 28-19.
I anden periode blev tingene reelt afgjort, da Bakken Bears øgede forspringet til hele 54-28.
Cruise controlUdklasseringen fortsatte i tredje periode, som Bakken Bears vandt 21-13, inden foden så blev taget lidt af pedalen i sidste periode, hvor aarhusianerne lavede 25 point mod rumænernes 23.
Der stod dermed 100-64 på pointavlen ved slutfløjt, og Bakken fik tanket stor selvtillid inden næste kamp i Europe Cup ude mod ukrainske Cherkaski Mavpy onsdag.
FacebookTwitterKopier link




https://www.dr.dk/nyheder/penge/headhuntere-dette-skal-en-ny-direktoer-i-danske-bank-kunne

Hvidvask i Danske BankSe temaPengeHeadhuntere: Dette skal en ny direktør i Danske Bank kunneDanske Bank skal finde en kandidat, som har meget erfaring, er villig til at få endevendt sit liv - og nok også gå ned i løn.
Danske Bank står over for en kæmpe opgave med at erstatte Thomas Borgen som øverste direktør, vurderer to headhuntere.
Af Sean Coogan17.
okt.
2018 kl.
20.
42Bemærk: artiklen er mere end 30 dage gammelLæs opSÅDAN VURDERER FINANSTILSYNET NYE FINANSBOSSERFinanstilsynet skal følge de såkaldte "Fit and Proper"-regler.
Direktører og chefer skal leve op til følgende krav:Have tilstrækkelig viden, faglig kompetence og erfaring til at kunne udøve sit hverv.
Have et tilstrækkeligt godt omdømme og udvise hæderlighed, integritet og uafhængighed.
Må ikke være konkurs, under rekonstruktion eller gældssanering.
Må ikke være pålagt eller blive pålagt strafansvar for overtrædelse af straffeloven, den finansielle lovgivning eller anden relevant lovgivning, hvis det betyder, at vedkommende ikke kan varetage sit job betryggende.
Have påført virksomheden tab eller risiko for tab.
Skal afsætte tilstrækkelig tid til at varetage sit hverv som direktør eller bestyrelsesmedlem i den pågældende virksomhed.
Kilder: Finanstilsynet, Lov om Finansiel Virksomhed, Ritzau- Det er en rigtig kompliceret og tung sag, som bestyrelsen står over for.
Sådan beskriver John Lohff situationen i Danske Bank, efter Finanstilsynet har afvist Jacob Aarup-Andersen som ny direktør i banken.
Han er ekspert i ledelse og har i over 30 år hjulpet nationale og internationale virksomheder med at rekruttere chefer og direktører til store topposter.
Læs også:Finanstilsynet afviser Danske Banks topkandidat som ny direktørForuden et enormt ansvar over milliarder af kroner og tusinder af ansatte er der en række andre krav, som man skal leve op til, hvis man vil i spil til topposten, vurderer to headhuntere, som DR Nyheder har talt med.
Her får du et uddrag af kravene til en ny topdirektør i banken.
Du skal være klar til at gå ned i lønDet er ikke kun børskursen, der tæller her.
Det handler virkelig om at få opbygget en generel tillid til banken igenStephen Bruyant-Langer, personlig rådgiver for topledereDe fleste af os vil nok opleve det som en vis lønfremgang at få en årsløn på mere end 10 millioner kroner.
Men for de sandsynlige kandidater er det langt fra en selvfølge.
Det siger Stephen Bruyant-Langer, personlig rådgiver for topledere og stifter af The Personal Business Plan.
Han mener, at puljen af herboende kandidater er yderst begrænset.
Derfor er det nødvendigt i højere grad at kigge internationalt - men her er lønnen højere og skatten lavere, understreger han.
Læs også:Korrespondent: Afvisning af kandidat er fuldtonet krise for bankenMan skal derfor håbe på en kandidat, der har en særlig lyst til at komme til Danmark, mener han.
- Hvis man kigger internationalt, skal man nok kigge efter en dansker, der arbejder i udlandet og som er interesseret i at vende tilbage til Danmark af personlige årsager.
Personen skal nemlig acceptere en væsentlig lønnedgang, siger Stephen Bruyant-Langer, der tidligere har arbejdet som headhunter i 20 år.
- Det behøver på ingen måde at være en dansker, men jeg tror, at det bliver svært at tiltrække en udlænding, lyder hans vurdering.
Du skal have masser af erfaring - og kunne løfte et imageBestyrelsen i Danske Bank kunne ikke få blåstemplet sin kandidat, Jacob Aarup-Andersen, fordi Finanstilsynet ifølge Danske Bank vurderede, at han ikke havde nok erfaring.
Det er med til at begrænse feltet, vurderer begge headhuntere.
- Det er op ad bakke for Danske Bank, siger John Lohff, der siger, at det er svært at finde folk, "der har været ude i alle hjørner".
- Når man hælder Jacob Aarup-Andersen ned ad brættet, er spørgsmålet så, hvem der i grunden er kvalificeret til jobbet, siger han.
Der er ingen tvivl om, at personen ikke kan komme fra hvor som helst.
Vedkommende skal have en masse erfaring fra bankdrift, lyder vurderingen fra begge headhuntere.
Læs også:Danske Banks troværdighed rammer bundenMen erfaring og den rette faglige profil er ikke nok, siger de.
- De skal have en person ind, der er kundeorienteret og kan tiltrække nye kunder og målgrupper, siger Stephen Bruyant-Langer.
Når finanstilsynet allerede har sagt nej til en kandidat, må man regne med, at en ny kandidat bliver endevendt på alle mulige måder.
John Lohff, headhunter og ekspert i ledelse- Investorerne og analytikerne er kun et mikrosegment.
Det er ikke kun børskursen, der tæller her.
Det handler virkelig om at få opbygget en generel tillid til banken igen, siger han.
Det samme vurderer John Lohff.
- Man bliver nødt til at få fat i en kandidat, der er i stand til at skabe tillid udadtil.
Det gælder både til hr.
og fru Jensen såvel som de andre interessenter på finansområdet og regeringen og Folketinget, siger han.
Du må meget gerne være en kvinde- En kvindelig kandidat ville være uhyre relevant, lyder vurderingen fra Stephen Bruyant-Langer.
Det er der to forskellige årsager til.
- Investeringsmæssigt vil størstedelen af kapitalen i fremtiden være domineret af kvinder.
Det er en forretningsmæssig vinkel, der kan have stor værdi, siger han om udsigten til, at kvinder i fremtiden kommer til at dominere mere økonomisk.
Den anden årsag omhandler image.
- Brandingmæssigt vil det sende et signal om en ny æra.
Det er et meget maskulint miljø, så det ville være et brud med fortiden, siger han.
- En kvinde kan bringe en signalværdi om det mere rummelige og et varmere udtryk, siger han.
- Man skal vise en omsorgsfuld, imødekommende og rummelig bank.
Du skal være klar til at få endevendt dit livSidst men ikke mindst skal en kandidat til topposten være klar til at træde ud i rampelysets brændende skær.
Der er nemlig et enormt fokus på, hvem der får posten - særligt efter Finanstilsynets nedadvendte tommelfinger, vurderer John Lohff.
- Der er bevågenhed fra hele Danmarks befolkning.
Sådan har det aldrig været, når de andre direktører er blevet ansat, siger headhunteren, der vurderer, at det kan få kandidater til at trække sig.
- Når finanstilsynet allerede har sagt nej til en kandidat, må man regne med, at en ny kandidat bliver endevendt på alle mulige måder, siger han.
- Først kommer man i kritisk forhør hos bestyrelsen, og derefter er det Finanstilsynet, lyder det fra John Lohff.
- Hvem er det lige af de tunge drenge, der har lyst til at få alt endevendt?
, spørger han.
I en pressemeddelelse bekræftede bestyrelsesformand i Danske Bank, Ole Andersen, tidligere i dag, at banken er i dialog med andre kandidater til jobbet, og at de nu vil "fortsætte rekrutteringsprocessen med henblik på at finde den bedst egnede til jobbet".
FacebookTwitterKopier linkEmner:Danske Bank|Finanstilsynet|Jacob Aarup-Andersen (erhvervsleder)|Pengeinstitutter|Vikar- og rekrutteringsbureauer




https://www.dr.dk/sporten/fodbold/kvindeligaen/broendby-holder-liv-i-champions-league-droemmen

KvindeligaenBrøndby holder liv i Champions League-drømmenBrøndbys fodboldkvinder fik 1-1 ude mod norsk LSK i 1/8-finalen i Champions League.
Nanna Christiansen og Brøndby fik et godt resultat med hjem fra Norge i Champions League.
Af Jens Andersen17.
okt.
2018 kl.
20.
33 | opdateret 30.
okt.
2018 kl.
10.
35Bemærk: artiklen er mere end 30 dage gammelLæs opNorske LSK fra Lillestrøm blev sidste år endestationen for Brøndbys fodboldkvinder, der blev ekspederet ud af Champions League i 1/16-finalen af nordmændene.
Onsdag stod de to mandskaber overfor hinanden igen, denne gang i 1/8-finalen i samme turnering.
Læs også:Hævnens time for Brøndby i Champions League: 'Revanche vil være kæmpe stort'Nordmændene kom bedst fra start med en scoring efter en halv times spil, men Brøndby svarede hurtigt igen, da Emilie Henriksen tordnede bolden i mål fra distancen blot fem minutter senere.
- Jeg ser, at de ikke helt får skubbet op.
Så tænker jeg, at jeg lige så godt kan tage chancen.
Den gik heldigvis ind og det er jeg meget godt tilfreds med, specielt fordi jeg ikke har scoret i lang tid, lød det fra den danske målscorer efter kampen.
Begge mandskaber skabte chancer til flere mål, men det blev ved de to scoringer og 1-1 på kunstgræsbanen i Lillestrøm.
Suveræne nordmændBrøndby står dermed med et særdeles godt udgangspunkt inden returopgøret på Vestegnen den 31.
oktober.
- Det var en lige kamp, hvor LSK måske er anelse bedre i første halvleg, mens vi har godt styr på dem i anden halvleg.
Jeg er meget godt tilfreds med mit hold, siger Brøndby-træner Per Nielsen.
- Det bliver stadigvæk svært i returopgøret.
Jeg har hele tiden sagt, at det her bliver to meget lige kampe.
Det tror jeg stadig på.
De er ubesejrede i et hav af kampe, mens vi kommer hjem på Brøndby Stadion, hvor vi er trygge, siger Brøndby-legenden.
Læs også:Officielt: Thomas Frank forfremmes til cheftræner i BrentfordBrøndbys præstation i Lillestrøm er særligt imponerede med tanke på LSK's gode form for tiden.
LSK vandt det norske mesterskab sidste år og har vundet de første 19 kampe i den norske liga.
FacebookTwitterKopier linkEmner:Brøndby|Norge|Brøndby IF|Brøndby Stadion|Fodbold




https://www.dr.dk/mitliv/taet-paa-praesten-fra-gift-ved-foerste-blik-hvordan-faar-man-et-arrangeret-aegteskab-til






https://www.dr.dk/sporten/badminton/viktor-axelsen-er-videre-efter-taet-duel-i-denmark-open

BadmintonViktor Axelsen er videre efter tæt duel i Denmark OpenViktor Axelsen er videre i Denmark Open efter en sejr i første runde over japanske Sakai i to sæt.
Viktor Axelsen er planmæssigt videre i Denmark Open.
17.
okt.
2018 kl.
20.
14Bemærk: artiklen er mere end 30 dage gammelLæs opDen danske badmintonstjerne Viktor Axelsen spillede sig onsdag videre til anden runde ved Denmark Open i Odense.
Han slog i to sæt japanske Kazumasa Sakai, der er nummer 32 på verdensranglisten, med cifrene 21-12, 21-19.
Læs også:Boe og Mogensen spiller sig videre i Denmark OpenSakai har tidligere givet danskeren store problemer.
Japaneren har vundet to ud af deres fire indbyrdes opgør.
Onsdagens opgør bød på endnu en tæt duel.
Axelsen, der ligger nummer tre på verdensranglisten, leverede god underholdning til de danske fans helt fra begyndelsen og kom hurtigt foran 7-2.
Efterfølgende sneg fejlene sig ind i Axelsens spil, og Sakai begyndte at hale ind.
Danskeren skruede op for niveauet og med flere flotte point vandt han første sæt 21-12.
RevanchejagtSakai kom ud med fornyet energi til andet sæt og spillede sig med seks point i streg til stillingen 10-3.
Især japanerens spil tæt ved nettet var imponerende og gav Axelsen store problemer.
Læs også:Blichfeldt havde håbet på at tage et sæt - i stedet tog hun sejrenAxelsen prøvede at finde tilbage til sit spil, og i sidste ende vandt han andet sæt 21-19.
Axelsen jagter revanche ved Denmark Open, hvor han sidste år røg ud i kvartfinalen.
Torsdag skal han spille sin kamp i anden runde i turneringen.
/ritzau/FacebookTwitterKopier link




https://www.dr.dk/nyheder/regionale/fyn/invasiv-art-i-danske-farvande-if-you-cant-beat-them-eat-them

FynInvasiv art i danske farvande: If you can’t beat them - eat themDen sortmundede kutling formerer sig hurtigt og udkonkurrerer ål og rejer.
Men fisken kan spises.
Her er den sortmundede kutling tilberedt som krebinet med salvie og citron på smørristet surdejsbrød med ristet grønkål, honningsyltede rødløg og sprød blæretang.
 DR)Af Anna Elisabeth Østergaard Hjortdal17.
okt.
2018 kl.
20.
08 | opdateret 18.
okt.
2018 kl.
15.
23Bemærk: artiklen er mere end 30 dage gammelLæs opRejefisker Cextin Jørgensen og barnebarnet Tobias Jørgensen fra Guldborg Rejepilleri har hænderne begravet i en kasse friskfangede rejer.
Med jævne mellemrum trækker en af dem en lille, mørk fisk op af kassen og smider den til side.
De mørke fisk er sortmundede kutlinger.
En invasiv art, som formerer sig lynhurtigt og truer rejefiskeriet i Guldborgsund.
Eller måske - med mere optimistiske briller - en ny, dansk spisefisk?
- Da vi så dem første gang vidste vi ikke, hvad det var.
Men så hørte vi biologerne ad og fandt ud af det.
Der gik ikke andet end et år, så eksploderede det, siger Cextin Jørgensen.
Via skibes ballastvand er den sortmundede kutling kommet hertil fra Sortehavsområdet.
Fisken er en såkaldt invasiv art på linje med iberiske skovsnegle og bjørnekløer.
Den sorte kutling har mange af de træk, der kendetegner invasive arter.
Det siger Jane Behrens, der er seniorforsker på DTU Aquas Sektion for Marine Levende Ressourcer.
- Den er meget tolerant over for forskellige forhold.
Den er god til at konkurrere om føden og om redepladser.
På den måde kan den for nogle andre fisks vedkommende skubbe dem ud og overtage området.
Den lægger også mange æg, og hannerne passer på æggene, så den får meget afkom, hvilket også er vigtigt, siger hun til radioprogrammet Public Service på P1.
Fulde ruserDen sortmundede kutling blev første gang set omkring Bornholm i 2008 og året efter i Guldborgsund syd for Sjælland.
Siden har den spredt sig til farvandet omkring Sjælland, krydset Storebælt og er nået til Langeland.
I Guldborgsund går de sortmundede kutlinger i Cextin Jørgensens åle- og rejeruser.
- Sommetider kan vi slet ikke fiske, så er ruserne fuldstændig fulde af dem, siger han.
Og på Langeland fanger reje- og ålefisker Freddie Sander hver dag flere hundrede sortmundede kutlinger.
- Der kan være op til 200 i en rejeruse.
Jeg bruger en halv time per rejeruse på at pille dem ud af nettet, siger han.
Cextin Jørgensen ved ikke præcis hvor mange sortmundede kutlinger, han fanger om dagen.
De fleste ryger tilbage i havet, men overgang solgte han dem til fiskemel og da blev der fanget 80 ton på tre måneder.
Cextin Jørgensen fra Guldborg ville ønske, at han kunne sælge de sortmundede kutlinger, for så kunne han tjene penge på dem i stedet for at kaste dem tilbage i havet.
Men hvorfor spiser vi dem så ikke allerede?
Ifølge Jens Henrik Møller fra konsulentvirksomheden Gemba Seafood er der lang vej for at den lille, slimede fisk bliver en populær spisefisk.
Gemba Seafood er med i et innovationsprojekt for Miljø- og Fødevareministeriet, som skal opbygge et fiskeri og undersøge markedsmulighederne for den sortmundede kutling.
- Vi har forsøgt at køre fisken på et filetteringsanlæg, men det kan man ikke sådan lige uden videre gøre, for fiskene er for små, og deres form passer ikke til de anlæg, der findes i dag, siger han til Public Service i P1.
I stedet forsøger de nu at lave de sortmundede kutlinger til surimi, hvilket er stadiet inden fiskefars.
Cextin Jørgensen ville gerne sælge den sortmundede kutlinger som går i hans reje- og åleruser, men ingen vil købe den.
Små og ikke kønneLidt længere nede ad hovedgaden i Guldborg fra Cextin Jørgensens rejepilleri ligger gæstgiveriet Postholderens Sted.
Her har daglig leder Birte Pawlik også kastet sig ud i at spise sig ud af problemet med kutlingerne, efter at hun hørte fra de lokale fiskere, at kutlingen gik i ruserne i stedet for rejerne.
- Jeg kiggede på dem og så at de var slimede, de var ikke så store og de var heller ikke ret kønne, siger Birte Pawlik.
Hun laver kutlingerne til fars og serverer dem som fiskefrikadeller med lidt rejer i på sit gæstgiveri.
Hun fik nogle sortmundede kutlinger, tog dem hjem og kiggede på dem.
- De var slimede, ikke ret store og ikke så kønne.
Jeg kunne godt se, at størrelsesmæssigt var det for tidskrævende at fjerne finner, hoved og mave.
Hvis man også skulle til at filetere dem, var der ikke ret meget tilbage.
Så jeg tænkte: Ej, man må prøve at kunne lave dem til fars.
Læs også:’Forrykte mængder af krabber’ hærger de danske fjordeSiden har hun eksperimenteret med den invasive fiskeart, og i dag er hendes kutlingespecialitet blevet en fiskefrikadelle med lidt rejer i.
Den serverer hun på Postholderens Sted.
Hun planlægger også en tur til Roskilde Festival til sommer, hvor den sortmundede kutling sammen med brændenælder og skvalderkål skal være indholdet i en "kutling- og ukrudtsandwich".
Også kok Jacob Kent fra Landkøkkenet.
dk har eksperimenteret med at tilberede den sortmundede kutling.
Blandt andet i P1-programmet Public Service, hvilket kan ses i videoen nedenfor.
- Udfordringen er, at de er så små.
Man skal have nogle meget skarpe og små, spidse knive for at kunne filetere dem.
Når de først er i fileter er de faktisk rigtig lækre og nemme at tilberede.
Det tager få minutter, så har du et lækkert lille stykke skindstegt fisk, siger han.
FacebookTwitterKopier linkEmner:Miljø- og Fødevareministeriet|Fisk|DR P1|Lolland-Falster|Sjælland




https://www.dr.dk/nyheder/regionale/nordjylland/ny-app-skal-hjaelpe-koerestolsbrugere-med-tabe-sig-hvordan-taelles

NordjyllandNy app skal hjælpe kørestolsbrugere med at tabe sig: Hvordan tælles 10.
000 skridt på hjul?
Kørestolsbrugere rammes oftere af livsstilssygdomme, men nu bliver det nemmere at finde motivationen.
Mogens Christiansen har tabt 60 kilo, selvom han sidder i kørestol.
(© PRIVATFOTO)Af Simon Brix Frederiksen og Rasmus Jungersen17.
okt.
2018 kl.
19.
47Bemærk: artiklen er mere end 30 dage gammelLæs opUden motion sniger der sig let ekstra kilo på sidebenene.
Og sidder man i kørestol, kan det være svært at motionere og få pulsen op.
Derfor rammes kørestolsbrugere i langt højere grad af livsstilssygdomme som eksempelvis diabetes.
Men det vil den nordjyske virksomhed, AnyBody Technology, ændre på.
De arbejder lige nu på en ny sundhedsapp for kørestolsbrugere, der skal holde styr på den daglige motion.
- Med app’en kan man lave cardio-træning og få pulsen op, og man kan styrke sin overkrop og styrke både lunger og hjerte, så man får en god fysisk træning, siger direktør for AnyBody Technology, Jørgen Rosenkilde.
Læs også:Ny app skal hjælpe kræftramte: Da Lulu fik kræft betød omgangskredsens hjælp altApp'en MoveChair skal fungere som andre sundhedsapps, der eksempelvis måler antal skridt per dag.
Men i stedet for skridt måler app’en tilbagelagt distance i kørestol, muskelstyrke og forbrænding.
Hos foreningen Danske Handicaporganisationer glæder man sig over det nye tiltag.
Ifølge formand Thorkild Olesen findes der nemlig ikke lignende tilbud i dag.
- Jeg synes, det er et godt initiativ.
Det kan være med til at gøre det, vi andre prøver at gøre, nemlig at konkurrere med os selv om at få en bedre sundhedstilstand og slå et mål, siger han.
Simpelthen win-winMogens Christiansen glæder sig til, at den nye app kommer på markedet.
I 2004 blev han lam i benene, efter at være blevet klemt mellem en frontlæsser og en lastbil.
Efter ulykken tog han hurtigt mange kilo på.
Da vægten toppede, sagde badevægten 139 kilo.
Siden har han tabt 60 kilo ved blandt andet at køre halvmaraton i sin kørestol og bruge en håndcykel.
Han understreger, hvor vigtigt det også er for kørestolsbrugere at røre sig.
- Forberedelserne til en cykeltur tager selvfølgelig længere tid for mig end for andre.
Men bare det at komme ud og få rørt sig, få hovedet renset og få de trælse tanker væk og få motioneret - det er simpelthen win-win, siger han.
Læs også:Skal afføringen virkelig være grøn?
Nyt udspil skal hjælpe nybagte forældrePlanen er at lancere app'en i slutningen af 2019, men allerede nu drømmer direktøren for AnyBody Technology meget større.
- I USA er der næsten fire millioner kørestolsbrugere, og i Europa er der omkring fem millioner.
Men der er også hele ældresegmentet og folk som har balanceproblemer, som også kan bruge den her app, for de har den samme udfordring med overvægt og livsstilssygdomme, siger direktør Jørgen Rosenkilde.
FacebookTwitterKopier link




https://www.dr.dk/sporten/fodbold/spanien/tidligere-barca-praesident-er-tiltalt-hvidvaskning

SpanienTidligere Barca-præsident er tiltalt for hvidvaskningTil februar skal den tidligere FC Barcelona-præsident Sandro Rosell stille i retten i en sag om hvidvaskning.
Mere end bare rod i papirerne.
Tidligere FC Barcelona-præsident Sandro Rosell er sigtet for hvidvask.
17.
okt.
2018 kl.
19.
37Bemærk: artiklen er mere end 30 dage gammelLæs opDen tidligere FC Barcelona-præsident Sandro Rosell kommer for retten til februar i en større sag om hvidvaskning af penge.
Det skriver AFP på baggrund af oplysninger fra juridiske kilder i Spanien.
Rosell er sammen med sin kone og fire andre personer mistænkt for at hvidvaske et beløb på minimum 19,9 millioner euro (cirka 148 millioner kroner).
Læs også:Simon Kjær og Sevilla topper La Liga: 'Det kan blive en fantastisk sæson'Sagen handler om køb af tv-rettigheder og sponsorater til brasilianske fodboldkampe i 2006.
Svimlende beløbSammen med sin kone mistænkes Rosell for at have skjult penge for Ricardo Teixeira, der tidligere var præsident for Det Brasilianske Fodboldforbund (CBF).
Rosell har tidligere levet og arbejdet i Brasilien.
Anklagerne i Madrid mener ifølge anklageskriftet, at Sandro Rosell og konen modtog 15 millioner euro (cirka 111 millioner kroner) på deres konto.
Læs også:OVERBLIK Her er fem spørgsmål og svar om CatalonienDe 6,6 millioner euro (ca.
49 millioner kroner) var tiltænkt Rosell og konen, mens Teixeira skulle beholde 8,4 millioner euro (cirka 62 millioner kroner).
Sandro Rosell var præsident i FC Barcelona fra 2010 til 2014.
/ritzau/FacebookTwitterKopier link




https://www.dr.dk/nyheder/viden/klima/vi-udrydder-pattedyr-med-rekordhast-naturen-er-syv-millioner-aar-om-komme-sig

KlimaVi udrydder pattedyr med rekordhast: Naturen er syv millioner år om at komme sigForskere har beregnet, hvor hurtigt naturen kan erstatte tabet af pattedyrarter.
Og det tager sin tid at rydde op efter mennesker.
Den røde panda er truet og har ingen tætte slægtninge.
Hvis den uddør, ryger der en gren på livets træ, siger forskere.
Af Allan Nisgaard17.
okt.
2018 kl.
19.
31Bemærk: artiklen er mere end 30 dage gammelLæs opForskere taler i øjeblikket om en ny masseuddøen.
Og denne gang er det ikke på grund af et kæmpe meteornedslag eller gigantiske vulkanudbrud – men derimod på grund af menneskelige aktiviteter.
Forskere anslår, at klodens arter dør op til 1000 gange hurtigere, end før mennesker var til stede.
Det er et globalt problem.
Så det kræver en global løsning, hvis vi skal undgå at udrydde pattedyrene.
Matt Davis, palæontolog på Aarhus Universitet.
En del af de arter, der uddør, er pattedyr.
Det vil tage evolutionen fem til syv millioner år at genskabe den mangfoldighed i pattedyrarter, der var, inden det moderne menneske Homo sapiens kom til verden.
Læs også:Ekstremt truede næsehorn skal reddes af frossen DNADet viser en ny undersøgelse fra Institut for Bioscience på Aarhus Universitet.
Og hvis tendensen fortsætter i samme hastighed i de næste 50 år, vil det tage cirka tre til fem millioner år bare at komme tilbage den biologiske tilstand, vi har lige nu.
- Det her giver os en konkret tidslinje på et problem, vi længe har kendt til, siger Matt Davis, der er palæontolog på Aarhus Universitet og førsteforfatter på undersøgelsen.
Kræver globale løsningerForskerne har lavet beregningerne ved hjælp af computermodeller.
De har kigget på, hvor hurtigt evolutionen har genoprettet diversitet i dyrelivet efter tidligere perioder med masseuddøen.
De har så brugt den viden til at forudsige forskellige fremtidsscenarier.
Læs også:Søstjerner er på vej tilbage efter mystisk massedød- Tallet kan blive endnu højere, hvis vi mennesker fortsætter med at være på Jorden, med mindre vi stopper med at ødelægge levesteder og skaber et samfund, der tager mere hensyn til naturen, siger Matt Davis.
- Det er et globalt problem.
Så det kræver en global løsning, hvis vi skal undgå at udrydde pattedyr, fortsætter Matt Davis.
Macrauchenia var et langhalset hovdyr, der levede i Sydamerika.
Arten døde cirka 20.
000-10.
000 år f.
Kr.
Forskerne fremhæver den som eksempel på en art med meget få slægtninge.
Store grene skæres af livets træIfølge forskerne bag undersøgelsen er der nogle pattedyr, der bliver sværere for naturen at erstatte end andre.
Det kan også ses på historien.
Gennem tiden har der været dyr med meget få slægtninge.
Det gælder for eksempel Australiens Thylacoleo, en leopardlignende pungrovdyr med sakseagtige tænder.
Og Macrauchenia fra Sydamerikana, der var et stort hovdyr, der lignede en langhalset kamel med snabel.
Da de uddøde, blev der skåret store grene af livets træ.
Læs også:Ulovlig handel med skildpadder eksplodererI dag ser det slemt ud for truede dyrearter som den asiatiske elefant, det sorte næsehorn og den røde panda.
- De er nogle af sidste af deres slags.
Hvis vi mister dem, mister vi også deres store bidrag til pattedyrenes evolutionære træ, siger Matt Davis.
Professor i økologi Jens-Christian Svenning fra Aarhus Universitet, som er seniorforfatter på undersøgelsen, understreger, at det især er store pattedyrarter, der bliver ramt af menneskers aktiviteter:- Menneskets fremfærd har ramt de store dyr særligt hårdt, lige siden moderne mennesker først spredte sig ud fra Afrika til den dag i dag.
De store dyr er generelt særligt evolutionært unikke, og deres udryddelse har derfor ledt til store tab- Samtidig er de store dyr særlige vigtige for naturlige økosystemers funktion.
Vores analyser viser, at det vil tage endnu længere tid - mere end syv millioner år - for evolutionen at genskabe en rig fauna af store dyr, fortsætter Jens-Christian Svenning.
Undersøgelsen er publiceret i det videnskabelige tidsskrift PNAS.
FacebookTwitterKopier linkEmner:Aarhus Universitet|Dyr|Videnskab|Afrika|Australien




https://www.dr.dk/nyheder/indland/afsloering-omar-el-hussein-ville-leje-sig-ind-overfor-krudttoenden-foer-terrorangreb

IndlandAfsløring: Omar el-Hussein ville leje sig ind overfor Krudttønden før terrorangreb  Hemmeligholdte oplysninger viser, at Omar el-Hussein i dagene op til terrorangrebet på Krudttønden ihærdigt forsøgte at leje flere lejligheder overfor KrudttøndenOmar el-Hussein søgte ifølge DR Nyheders oplysninger i dagene før angrebet på lejligheder tæt på Krudttønden.
På Airbnb havde han oprettet en falsk profil under navnet Omer.
Af Louise Dalsgaard, Mette Mayli Albæk og Natascha Ree Mikkelsen17.
okt.
2018 kl.
19.
24Bemærk: artiklen er mere end 30 dage gammelLæs opDen afdøde terrorist Omar el-Hussein forsøgte at leje flere lejligheder tæt på eller over for kulturhuset Krudttønden på Østerbro, inden han iværksatte sit terrorangreb.
Det bekræfter flere af hinanden uafhængige kilder over for DR Nyheder.
Oplysningerne har hidtil været hemmeligholdt af Københavns Politi, men ifølge DR Nyheders oplysninger har de været centrale for efterforskningen af terrorangrebet ved Krudttønden den 14.
februar 2015.
Her skød Omar el-Hussein mod et arrangement for ytringsfrihed, hvor den svenske Muhammed-tegner Lars Vilks deltog.
DR Nyheder har talt med to af de personer, hvis lejligheder Omar el-Hussein forsøgte at leje via udlejningsportalen Airbnb.
De ønsker begge at være anonyme, men DR Nyheder har set dokumentation for henvendelserne.
"Kan jeg leje din lejlighed?
"Omar el-Hussein oprettede ifølge DR Nyheders oplysninger i ugen op til angrebet en falsk profil på Airbnb og søgte over to dage målrettet efter lejligheder med blandt andet udsigt til Krudttønden.
Til en af udlejerne skrev Omar el-Hussein, at han var studerende og havde brug for lejligheden til sine ”studier.
”På en anden lejlighed skrev han: ”Har du mulighed for at leje din lejlighed ud til mig i denne korte periode?
”Han ønskede at have lejligheden fra den 12.
-15.
februar 2015 – altså fra to dage før angrebet, der fandt sted den 14.
februarSkuddene i KøbenhavnJournalister fra DR har i længere tid undersøgt efterforskningen af terrorangrebene i København den 14.
-15.
februar 2015.
Her angreb gerningsmanden Omar el-Hussein Krudttønden på Østerbro og senere synagogen i Krystalgade.
To personer blev dræbt og seks såret.
Efter 13 timers jagt i København skød og dræbte politiet 22-årige Omar el-Hussein tidligt om morgenen den 15.
februar.
Det var ifølge DR Nyheders oplysninger denne profil, Omar el-Hussein oprettede på Airbnb.
Her søgte han efter flere lejligheder omkring Krudttønden i København, hvor han senere skød og dræbte én civil og sårede flere betjente.
Udlejere gik til politietIfølge DR Nyheders oplysninger lykkedes det aldrig politiet at finde ud af, om Omar el-Hussein ville have brugt lejligheden før eller under angrebet mod Krudttønden.
De to udlejere, som DR Nyheder har haft kontakt til, henvendte sig efter angrebet selv til politiet.
De fortæller begge til DR Nyheder, at de afviste Omar el-Husseins anmodning om at leje deres lejlighed, fordi ”hans profil så mærkelig ud.
”Læs også:Terroristerne: Omar El-Hussein I | P1 | DROmar el-Hussein havde hverken uploadet et profilbillede eller skrevet en profiltekst om sig selv.
Derfor fik han altså aldrig held med at få adgang til en lejlighed.
Omar el-Hussein blev efter sine angreb mod både Krudttønden og senere synagogen i København dræbt af politet.
Det er derfor meget begrænset, hvad der hidtil har været fremme om hans planlægning og færden i tiden op til angrebene.
Den del af efterforskningen har politiet hemmeligholdt.
Bonnichsen: Ny viden om hans planlægningKøbenhavns Politi har tidligere fortalt, at Omar el-Hussein fra tre forskellige ip-adresser i dagene op til angrebet havde besøgt Lars Vilks' og Krudttøndens hjemmeside og blandt andet kigget på Krudttøndens indretning.
Men oplysninger om, at han forsøgte at skaffe sig adgang til flere lejligheder i området, bidrager til en ny opfattelse af, hvor planlagt angrebet var.
Det mener tidligere operativ chef for Politiets Efterretningstjeneste (PET), Hans Jørgen Bonnichsen.
Læs også:Omar el-Hussein blev ramt af 29 skud fra Politiets Aktionsstyrke- Mange har nok haft den modsatte opfattelse, altså at angrebet var mere impulsivt.
Nu viser det sig, at han nøje har forberedt det og dermed har haft et stærkt forsæt til at begå angrebet.
- Det er meget interessant.
Også til belysningen af det her historisk.
Vi skal jo tage ved lære af det angreb, lyder det fra Hans Jørgen Bonnichsen.
At en terrorist skulle lykkes med netop at leje en lejlighed tæt på et terrormål, har ved flere lejligheder været en reel frygt i PET.
Blandt andet brugte PET ressourcer på at tjekke, om nogen havde lejet værelser med udsigt til den karetrute, som Kronprinsparret var på gennem København, da de i 2004 blev gift.
Københavns Politi vil hverken be- eller afkræfte DR’s oplysninger, og henviser i stedet til den evalueringsrapport, der er lavet efter angrebet.
FacebookTwitterKopier linkEmner:Hans Jørgen Bonnichsen (politichef)|Lars Vilks (billedkunstner)|Politiets Efterretningstjeneste|København|Politi




https://www.dr.dk/nyheder/indland/ekspert-om-skraemmende-momo-det-er-vores-egne-boern-der-deler

IndlandEkspert om skræmmende 'Momo': Det er vores egne børn, der deler Børn skræmmer hinanden og opretter falske profiler.
DR Ultra har lavet denne video på deres Youtubekanal.
Af Christine Hyldal17.
okt.
2018 kl.
19.
07Bemærk: artiklen er mere end 30 dage gammelLæs opJeg har haft mareridt om Momo.
Jeg hader Momo, hun er så klam at kigge på.
Jeg blev virkelig bange, da jeg så, at alle mine venner på Snapchat havde lagt det op, men det skræmmer mig ikke så meget mere.
Ovenstående er nogle få eksempler på, hvad børn har skrevet om fænomenet Momo Challenge på sociale medier.
Men i virkeligheden er Momo helt ufarlig og endnu et internetfænomen som mange andre, siger Stine Liv Johansen, der forsker i børns brug af medier ved Aarhus Universitet.
Hvem er Momo eller hvad er Momo?
Momo er en dukke med et kvindeansigt.
Hun har udstående øjne, sort hår, et uhyggeligt smil og en fuglekrop.
Flere medier – blandt andet the Daily Beast – skriver, at hun er skabt af et japansk firma, der laver special effects.
- Der er ingen tvivl om, at Momo er uhyggelig.
Man kan sagtens blive skræmt, når man ser hende første gang, siger Stine Liv Johansen.
Hvad gør Momo?
Momo kontakter børn på sociale medier, som for eksempel Snapchat og Whats App, og på sms.
Hun prøver at lokke dem til at udføre farlige opgaver som for eksempel at skære i sig selv.
Og hvis modtageren nægter at gøre det, begynder Momo at true med at gøre onde ting ved barnets familie.
Er du blevet kontaktet af Momo?
Er du eller dit barn blevet kontaktet af Momo?
Så skriv til journalist Christine Hyldal på chhy@dr.
dk- Vi skal huske, at der ikke sidder en eller anden farlig bagmand derude og sender Momo-challenges ud til alle mulige børn.
Det er vores egne børn, der gør det.
De finder billedet af Momo og sender det videre til folk, de kender, siger Stine Liv Johansen.
Helt præcist hvem, der fandt på at tage et billede af den her figur og oprette falske profiler på nettet, vides ikke.
Momo-challenges har også været i Indien og Argentina - i nogle lande har myndighederne endda advaret mod Momo, skriver Washington Post.
- For en måneds tid siden kørte det for fuld skrald i Sverige.
Og nu er det kommet til Danmark.
Det er hverken første eller sidste gang, vi ser den her type af fænomener, siger Stine Liv Johansen.
- Der er rigtig mange, der synes, det er sjovt at være med på.
Og derfor bliver det så udbredt, som det er blevet, på meget kort tid - for det er så nemt at oprette en falsk profil på et socialt medie.
Er Momo farlig?
Nettet er fyldt med rygter om, at Momo har fået skræmte børn til at skade sig selv – endda at nogen har taget livet af sig selv i Indien, Argentina og Colombia, skriver Washington Post.
Men som avisen understreger, er der ingen dokumentation for, at det faktisk er sket.
- Vi har ingen bekræftet viden om, at nogen har skadet sig selv eller andre på grund af Momo.
Det er heller ikke farligt i sig selv at modtage et billede af Momo.
Det farlige er, hvis vi spreder rygter om Momo, siger Stine Liv Johansen.
- Vi skal som voksne lige stoppe op og sige: Var det vigtigere, at jeg fik snakket med nogle børn om, hvad de har oplevet, end at jeg skræmmer en masse andre?
For Momo er slet ikke usædvanlig.
I virkeligheden er Momo noget, som har nettet har set mange gange før – nu blot med fuglekrop.
- Når vi piller det hele fra hinanden, er Momo faktisk noget, vi har set mange gange før.
Det er de samme fænomener, der er i denne hype, som vi har set i mange andre sammenhænge.
Vi har tidligere set denne form for challenges på sociale medier, siger Stine Liv Johansen.
For nogle år siden var der for eksempel ”Blue Whale”, hvor modtageren skulle gennem en række udfordringer i 50 dage, indtil vedkommende til sidst skulle tage sit eget liv.
På samme måde som med 'Momo' blev deltageren i 'Blue Whale' truet med at blive hængt ud på nettet, hvis de ikke gennemførte udfordringerne.
- Der har også været sjove challenges som Icebucket Challenge og Buttleflip.
Vi så det også før sociale medier, dengang var det kædebreve, siger Stine Liv Johansen.
Og dermed er Momo altså blot det sidste nye skud på stammen i challenges på sociale medier.
Hvorfor opstår det et fænomen som Momo?
- Fordi det er sjovt at skræmme hinanden.
At skræmme hinanden venskabeligt er en del af børnekulturen, men nu sker der så bare det, at det bliver spredt rigtig hurtigt på sociale medier og kommer ud til mange på meget kort tid.
•Hvad skal man gøre som forælder?
•Tal stille og roligt med dit barn.
•Barnet skal have oplevelsen af at, "Nååååeh er det bare Momo", siger Stine Liv Johansen.
•Hun mener ikke, at børn må blive bange for at få taget deres telefon eller blive begrænset i deres forbrug, fordi de stiftede bekendtskab med sådan noget som Momo.
•Organisationen Børns Vilkår har delt fem gode råd til at forældre om Momo-challenge.
FacebookTwitterKopier linkEmner:Snapchat|Washington Post|Argentina|Indien|Børns Vilkår




https://www.dr.dk/nyheder/regionale/syd/vildsvinehegn-i-frankrig-glaeder-danske-landmaend

Syd- og SønderjyllandVildsvinehegn i Frankrig glæder danske landmænd Frankrigs planer om et vildsvinehegn ved grænsen til Belgien glæder landbrugsorganisation.
Frankrig har planer om at opsætte et hegn, der skal inddæmme svinepesten fra Belgien.
Den beslutning glæder Af Sofie Lewring og Henrik Kellberg17.
okt.
2018 kl.
18.
30Bemærk: artiklen er mere end 30 dage gammelLæs opFrankrig har besluttet at opsætte vildsvinehegn på grænsen til Belgien, skriver flere franske medier.
Det sker efter, der er fundet svinepest i 75 vildsvin på trods af, at myndighederne allerede har slået 4.
000 svin ned og spærret området af for offentligheden.
Frankrigs beslutning om et vildsvinehegn glæder formanden for LandboSyd Mogens Dall.
Flere kritikere af hegnet forsøger nemlig at omgøre den danske beslutning ved at påvise, at hegnet overtræder visse EU-regler.
Derfor håber Mogens Dall, at hegnet bliver et mere accepteret værktøj til at bekæmpe smitten af svinepest.
- Beslutningen om et vildsvinehegn i Frankrig er et tiltag, der peger i den rigtige retning for os herhjemme, der ønsker et vildsvinehegn.
Der er håb for, at EU også synes, at det er et godt tiltag, hvis flere lande ønsker at opsætte et hegn, siger han.
Læs også:Omstridt vildsvinehegn bliver til virkelighed i 2019Stadig kritik mod dansk vildsvinehegnEn af vildsvinehegnets kritikere er Danmarks Naturfredningsforening.
Det danske vildsvinehegn Hegnet bliver ca.
70 kilometer langt og etableres på land langs den dansk-tyske grænse.
Det forventes, at hegnet bliver 1,5 meter højt, mens det graves ca.
50 cm ned i jorden.
Der er afsat 80 millioner kroner til opsættelsen af hegnet.
Der opsættes færiste eller låger ved gangstierne, der krydser den dansk-tyske grænse.
Vejtrafik over grænsen kan fortsat ske uhindret i overensstemmelse med Schengenreglerne.
Kilde: NaturstyrelsenSelvom Frankrig beslutter at opsætte et hegn for at inddæmme svinepest, så ændrer det ikke deres holdning, siger biolog Bo Håkkansson.
- Frankrig sætter et hegn op for at inddæmme en konkret smittet vildsvinebestand, og det er en helt anden situation end den danske, siger han.
- Det er stadig svært at se noget fagligt belæg herhjemme for at sætte et hullet hegn op.
Det er mennesker, som får smitten til at bevæge sig rundt i Europa.
Et hegn i Danmark vil ikke hjælpe, da det ikke vil være vildsvin, som risikerer at bringe smitten til Danmark, mener han.
Heller ikke hos Verdensnaturfonden ændrer den franske beslutning holdningen til et vildsvinehegn på dansk jord, siger seniorbiolog Thor Hjarsen.
- Det danske hegn strækker sig fra kyst til kyst, men går på tværs af land i Frankrig.
Derfor formoder vi, at hegnet får en anden og kraftigere effekt på de store pattedyr i Sønderjylland og det nordlige Tyskland, siger han.
Læs også:"Dårligt nyt" for Danmark: Afrikansk svinepest rammer BelgienAlle midler skal i sættes indDen afrikanske svinepest kan have store konsekvenser på blandt andet eksportområdet.
Hos LandboSyd mener Mogens Dall, at alle midler må i brug for at nedkæmpe virussen.
-Som de gode naboer vi er blevet i Europa, der sætter vi hegn op med den tanke, at det kan begrænse en altødelæggende sygdom, siger han.
Det planlagte vildsvinehegn langs den dansk-tyske grænse bliver sat op i 2019.
Hegnet skal strække sig 70 kilometer og være halvanden meter højt.
Læs også:70 km vildsvinehegn er vedtaget: 'Blöd' mener tyskereFacebookTwitterKopier linkEmner:Frankrig|Dyr|Sygdomme og lidelser|Belgien|Danmarks Naturfredningsforening




https://www.dr.dk/nyheder/regionale/fyn/tosprogede-unge-faar-wow-oplevelser-i-den-danske-natur

FynTosprogede unge får wow-oplevelser i den danske natur100 tosprogede unge bruger efterårsferien på at blive klogere og komme tættere på den danske natur.
Af Jonatan Grau Møller og Anders Lifland17.
okt.
2018 kl.
18.
12Bemærk: artiklen er mere end 30 dage gammelLæs opNaturen er for alle, men det er forskelligt, hvordan man bruger den.
Undersøgelser fra Danmark og vores nabolande viser, at tosprogede unge er blandt dem, der kommer mindst ud i naturen.
Men det kan man gøre noget ved.
Læs også:Alt for få indvandrere i forsvaretUdviklingsprojektet Team Green bruger efterårsferien på at lade unge med indvandrerbaggrund komme ud i naturen.
Helt derud, hvor de aldrig har været før.
- De skal få en større tilknytning til naturen, og de skal vide, at der er rigtig mange muligheder for at bruge og udnytte naturen her i Danmark, siger Fouzi Abdelrazik, der er projektleder i Team Green.
Aktiviteterne spænder bredt.
Lige fra dykning til besøg på en øde ø i Odense Fjord.
FacebookTwitterKopier linkEmner:Befolkning|Sprog|Miljø og natur|Odense




https://www.dr.dk/nyheder/udland/nu-jagter-tyrkiske-efterforskere-journalist-spor-i-konsulens-hjem

Khashoggi-sagenSe temaUdlandNu jagter tyrkiske efterforskere journalist-spor i konsulens hjemKonsulen er rejst tilbage til Saudi-Arabien, fortæller DR's mellemøstkorrespondent.
Tyrkiske efterforskere har her til eftermiddag efterforsket konsulens private bolig i Istanbul.
Af Per Bang Thomsen og Sean Coogan17.
okt.
2018 kl.
18.
12Bemærk: artiklen er mere end 30 dage gammelLæs opEt hold tyrkiske efterforskere har her til eftermiddag gransket den privatbolig, der tilhører den saudiarabiske konsul i Istanbul, Mohammad al-Otaibi.
De er på jagt efter spor efter den saudiarabiske journalist Jamal Khashoggi, som forsvandt sporløst for to uger siden, efter at han havde besøgt Saudi-Arabiens konsulat i Istanbul.
De tyrkiske myndigheder har fra dag et arbejdet ud fra den teori, at Jamal Khashoggi blev slået ihjel, da han besøgte konsulatet den 2.
oktober.
Og myndighederne har haft en mistanke om, at liget efterfølgende blev flyttet til konsulens bolig, der ligger to kilometer derfra.
Læs også:Efterforskere har forladt saudiarabisk konsulat: Tog jord med fra haven- Der var nogle biler, heriblandt en sort varevogn med tonede ruder, som forlod konsulatet omkring to timer efter, at Jamal Khashoggi var ankommet.
De kørte efterfølgende til konsulens bolig, og derfor vil de tyrkiske myndigheder gennemsøge boligen for at se, om man kan finde eksempelvis blod eller spor i haven, fortæller DR’s mellemøstkorrespondent, Michael S.
Lund.
Konsulen selv er rejst tilbage til Saudi-Arabien.
Konsulen er rejstDet var egentlig meningen, at eftersøgningen skulle have fundet sted i går.
Men da de mødte op, fik de at vide, at de alligevel ikke kunne få adgang.
- Forklaringen var, at konsulens familie stadigvæk befandt sig i boligen, fortæller Michael S.
Lund og understreger, at de saudiarabiske myndigheder ikke har været særligt samarbejdsvillige i de 15 dage, hvor journalisten har været forsvundet.
Læs også:Avis om forsvunden journalist: Saudi-Arabien fjernede optagelser fra konsulatMandag var de tyrkiske efterforskere på besøg på konsultatet, og efterfølgende sagde Tyrkiets præsident, Recep Erdogan, ifølge Reuters, at materiale fra konsulatet enten var blevet fjernet eller malet over.
Derudover bliver det svært for de tyrkiske myndigheder at tale med konsulen selv.
Han er nemlig rejst tilbage til sit hjemland, fortæller Michael S.
Lund.
- Han rejste tilbage til Saudi-Arabien i går, få timer inden at politiet dukkede op ved hans bolig, siger han.
Trump: Uskyldig indtil andet er bevistSagen om den forsvundne journalist har ført til en diplomatisk krise på højeste sted.
Det officielle Tyrkiet har peget fingre ad Saudi-Arabien, mens USA har sendt landets udenrigsminister, Mike Pompeo, til kongeriget for at få en officiel forklaring.
Også præsidenten selv, Donald Trump, har været på banen.
I sidste uge sagde han til CBS-programmet '60 Minutes', at der vil være "en alvorlig straf", hvis det viser sig, at Saudi-Arabien rent faktisk har dræbt journalisten.
Læs også:Korrespondent om eftersøgning på konsulat: Sagens alvor er gået op for saudiaraberneOg i et nyt interview har han udtalt, at han har bedt de tyrkiske myndigheder om få udleveret video- og lydoptagelser af den forsvundne journalist, "hvis de findes".
Han har dog understreget, at Saudi-Arabien fortjener at blive betragtet som uskyldig, indtil andet er bevist.
Men i det nye interview understreger han, at han ikke holder hånden over Saudi-Arabien.
Den saudiarabiske regering har selv afvist alle anklager og slået fast, at eventuelle sanktioner vil blive mødt af et modsvar.
FacebookTwitterKopier linkEmner:Donald Trump (politiker)|Mike Pompeo (politiker)|Saudi-Arabien|Udenrigspolitik|Copenhagen Business School




https://www.dr.dk/nyheder/kultur/boeger/herrens-veje-skuespiller-staar-alene-paa-scenen-med-raa-roman-jeg-skulle

BøgerHerrens Veje-skuespiller står alene på scenen med rå roman: Jeg skulle virkelig stramme balderneMorten Hee Andersen følte, at han skulle bryde igennem et panser for at spille Eddy, en homoseksuel underklassedreng fra Frankrig.
© Catrine Zorn/Betty NansenAf Michelle From Hoxer17.
okt.
2018 kl.
17.
59Læs opEddy vokser op i en fattig familie i et maskulint domineret miljø, hvor raske små drenge skal være voldelige og helst kunne lide piger.
Jeg har et meget blødt punkt for de der små byer i udkanten af samfundet, som ligesom dør, stille og roligt.
Morten Hee Andersen, skuespillerMen sådan er Eddy ikke: Han har feminine manerer, kan lige at klæde sig ud i sin søsters kjoler – og så vil han gerne spille teater.
I den lille landsbyskole bliver han mobbet og tævet - og derhjemme passer han bestemt heller ikke ind.
© RosinanteOm Édouard LouisÉdouard Louis blev født som Eddy Bellegueule i 1992 i den nordfranske by Hallencourt.
Han skiftede navn i 2013.
I 2011 blev han optaget på eliteskolen École Normale Supérieure, hvor han har studeret sociologi.
Dermed er han den første i sin familie til at få en universitetsuddannelse.
I 2014, 21 år gammel, debuterede han med romanen ’Færdig med Eddy Bellegueule’ (oversat af Agnethe Dorph Stjernfelts), som fik stor opmærksomhed i hjemlandet.
Den er oversat til mere end 20 sprog, og indbragte ham en prisnominering.
Édouard Louis udgav i 2016 ’Voldens historie’ (oversat af François-Eric Grodin).
I år udkom hans tredje roman ’Hvem dræbte min far', som ifølge Saxo.
com udkommer på dansk i april 2019.
Historien om Eddy stammer fra den selvbiografiske debutroman ’Færdig med Eddy Bellegueule’ af den unge franske forfatter Édouard Louis, som udkom i 2014 og vakte stor debat i Frankrig.
Lige nu bliver historien opført som monolog på Betty Nansen Teatrets Edison-scene af Morten Hee Andersen.
Han er blandt andet kendt som præstesønnen August fra første sæson af ’Herrens veje’.
I disse uger står han altså helt alene på scenen i det tidligere elværk på Frederiksberg, hvor han folder Eddy-karakteren ud i et univers, der også indebærer en del fysiske anstrengelser.
Grebet af miljøetMorten Hee Andersen sagde ja til rollen som Eddy, før han overhovedet havde læst hele romanen igennem.
- Jeg vidste ikke engang, hvordan den endte, men jeg besluttede mig for, at jeg var vild nok med stemmen og sproget og tematikken, fortæller han, da vi mødes sammen med instruktør Anna Balslev på Frederiksberg et par dage før premieren, hvor spændingen og nervøsiteten er tydelig i dem begge.
Da Morten Hee Andersen senere fik læst hele romanen var det først miljøet, den lille landsby i udkantsfrankrig, der greb ham ved historien:- Jeg har et meget blødt punkt for de der små byer i udkanten af samfundet, som ligesom dør, stille og roligt.
Jeg synes, det er tragisk.
Og denne her postindustrielle arbejderby, det miljø med de her forsømt børn – det var jeg helt vild med, da jeg læste den.
Og hvor hårdt og konkret det bliver beskrevet.
Bagefter fik han øje på sproget, flowet i bogen, som gav ham lyst til at fortælle den videre.
- Der er et godt flow gennem mange af bogens passager, som gav mig lyst til at fortælle den videre.
Og så er det jo bare en helt vildt barsk historie om ikke at ville acceptere sig selv og kæmpe hårdt for at undgå sig selv.
En konstant flugt.
Det synes jeg er genkendeligt – og det rørte mig, fortæller Morten Hee Andersen.
Læs også:Ung forfatter om fattig opvækst: Sproget i min familie var gennemsyret af voldSindssyg ærlighedAnna Balslev blev foreslået bogen af Betty Nansens to direktører, Elisa Kragerup og Eva Præstiin.
Den talte også umiddelbart til hende:© Rosinante & CoUddrag fra romanenI gangen råbte den store med det røde hår og den lille duknakkede.
Skældsord og slag veklsede mellem hinanden, og jeg tav stadig.
Svans, bøssekarl, røvpuler, homo, bagdørsindianer, bæskubber, analstikker, bøsserøv, trækkerdreng, nougatplov (sædhørmende nougatplov), numsebrummer, endetarmstorpedo, tarmrenser, numserytter, homsenumse, bøsse.
(.
.
.
) Hver dag var en sønderrivelse.
Man forandrer sig ikke nemt.
Jeg var ikke den seje dreng, jeg ville være.
Men jeg havde forstået, at løgnen var den eneste mulighed for en anden fremtid.
At blive en anden krævede, at jeg selv opfattede mig som en anden, at jeg troede på, jeg var noget, jeg ikke var, for efterhånden, skridt for skrift, at blive det (senere blev jeg kaldt til orden: Hvem tror han, han er?
).
- Den handler om at vokse op i min og Mortens tid i et helt andet sted i verden, men hvor man møder samme personlige udfordringer med at vokse op.
Det syntes jeg bare var virkelig rørende – og så er der bare en sindssyg ærlighed i den.
Den ville ikke være ligeså stærk, hvis ikke det var en autofiktiv historie, der faktisk foregår i halvfemserne.
Anna Balselv læste første gang bogen højt for sin kæreste, og der blev det tydeligt for hende, at ordene også fungerede godt, når de blev sagt.
- Det var virkelig rørende at høre historien.
Og jeg vidste ret hurtigt, at den ville jeg gerne arbejde med – og at det skulle være en monolog, fortæller Anna Balslev, som har bearbejdet den sammen med Simon Boberg.
Hun er enig med Morten i, at det er en barsk historie – og i arbejdet med at omsætte den til teater har hun især haft fokus på at finde ud af, hvad forfatterens projekt egentlig har været.
I romanen analyserer fortællerstemmen hele tiden sig selv og sine omgivelser.
Bryde igennem panseretFor Morten Hee Andersen handlede det også om at finde ind til kernen af historien.
- Jeg synes, at romanen har en hård skal, et panser, som man skal bryde igennem for at komme ind til, hvad fanden det er, der driver ham.
Den drivkraft og en vilje, som kommer til syne, når han dykker ned i specifikke situationer, hvor han bliver udstillet for sin anderledeshed, siger han og fortsætter:- Når først man kommer igennem det panser, er der stor sårbarhed og skam og vrede.
Jeg skulle stramme balderne for at bryde igennem det panser.
Han er måske bare en udadvendt dreng, der har lyst til at stå og optræde og ikke tillægger det noget seksuelt.
Han bare er begejstret.
Morten Hee Andersen, skuespiller.
Morten Hee Andersen startede med at bruge to uger på at lære manuskriptet på de 10.
000 ord, som Anna Balslev sammen med Simon Boberg havde valgt ud fra bogen.
Overskriften for deres arbejde var forvandlingshistorien, og de valgte hurtigt at skære miljøbeskrivelser og de mange efterrationaliseringer fra:- De situationer, vi er gået efter, handler om, at han vokser op, opdager at han er forkert og gerne vil forandre sig, så han kan blive ligesom de andre, siger Anna Balslev.
- Vi har forsøgt at gøre det så skærpet som muligt og til noget, som alle kan relatere til i forhold til bare gerne ville elskes af sine forældre.
Det er ligesom historien.
Eddys vilde kampEddys vilje til at ændre sin egen skæbne og ønske om ikke at ende som sine uuddannede og udannede forældre på bunden af samfundet, er en stærk drivkraft, mener hun.
Som titlen antyder, gør han op med sin identitet som ’Eddy Bellegueule’ – og bliver i stedet forfatteren Édouard Louis.
- Der er et eller andet sindssygt rørende over et menneske som Eddy, der går all in på ikke at ville være sig selv.
Det ramte mig sindssygt hårdt.
Hvis man virkelig gerne vil være en anden, så kan projektet gå ret langt, især hvis det er drevet af selvhad.
Eddy bliver jo homofob af, at alle omkring ham er det.
Når han godt selv ved, at han er homoseksuel, så er det jo bare en for vild kamp, han kæmper for ikke at være sig selv.
I stykket 'Færdig med Eddy' gennemgår Morten Hee Andersen også en forvandling på scenen.
På et tidspunkt ifører han sig en maske i form af ler, som han smører ud i hele ansigtet.
 Lagene i fortællingen bliver også illustreret i gulvet af den rå industrielle Edison scene, hvor gulvet kan løftes op.
 1 / 3I stykket 'Færdig med Eddy' gennemgår Morten Hee Andersen også en forvandling på scenen.
På et tidspunkt ifører han sig en maske i form af ler, som han smører ud i hele ansigtet.
1 / 3Lagene i fortællingen bliver også illustreret i gulvet af den rå industrielle Edison scene, hvor gulvet kan løftes op.
2 / 33 / 3Før Eddy har indset og udforsket sin homoseksualitet, har hans omgivelser allerede stemplet ham og tillagt hans feminine manerer og interesser noget negativt.
På den måde bliver han ’døbt af sin omverden’, mener både Morten og Anna.
- Han er måske bare en udadvendt dreng, der har lyst til at stå og optræde og ikke tillægger det noget seksuelt.
Han bare er begejstret.
Men det foregår i en verden, hvor det ikke passer sig.
Hvor drenge helst skal slås eller spille bold, siger Morten Hee Andersen.
Selvom han gentagende gange forsøger at passe ind i det maskuline univers i den lille by, kan Eddy ikke undslippe det faktum, at han er anderledes:- Og så får han at vide, at det er homoseksuelt.
Det er super mærkeligt, fordi det sker, før seksualiteten rigtigt er vokset i ham.
Han begynder at stille spørgsmål til sig selv, før han egentlig rigtig kender sin egen seksualitet og lyst.
Den feminine middelklassekropÉdouard Louis’ projekt, som Anna Balslev ser det, efter at have arbejdet halvandet år med romanen, handler om retten til at fortælle – og eje – sin egen historie.
Færdig med Eddy på EdisonStykket 'Færdig med Eddy' havde premiere fredag den 12.
oktober og spiller frem til 10.
november på Edison på Frederiksberg.
- Det, han prøver gennem sine bøger, er at insistere på at fortælle sin historie fra sit eget perspektiv og ikke blive til den der hule figur; ham fra underklassen, som er homoseksuel, siger hun.
I arbejdet med at grave sig dybt ned i romanen har Anna Balslev indset, at selve det at genfortælle sin barndomshistorie til et læsende, lyttende publikum, også rummer en helt særlig mulighed:- Dramaet ligger i princippet i, at der er en, der gerne vil fortælle det her – og os der ser forestillingen og læser bogen, bliver dermed et led i hans projekt.
Han har brug for os til at rense sig selv, til at blive et nyt menneske.
Dansk Édouard Louis-fan•Den danske forfatter Thomas Korsgaard skriver ligesom Édouard Louis om at vokse op i underklassen - og han finder stor inspiration i den jævnaldrende franske forfatter.
•Hør ham fortælle om det i 'Skønlitteratur på P1' fra tidligere i år.
FacebookTwitterKopier linkEmner:Elisa Kragerup (teaterinstruktør)|Litteratur|Frederiksberg|Teater|Betty Nansen Teatret




https://www.dr.dk/nyheder/udland/twitter-fremlaegger-iranske-og-russiske-propaganda-konti

UdlandTwitter fremlægger iranske og russiske propaganda-kontiOmkring 10 millioner opslag fra iranske og russiske konti har ifølge Twitter forsøgt at sprede misinformation.
Iranske og russiske konti på det sociale medie Twitter er blevet lukket på stribe siden 2016.
Nu lægger Twitter de lukkede konti frem, oplyser man.
17.
okt.
2018 kl.
17.
37Bemærk: artiklen er mere end 30 dage gammelLæs opDet sociale medie Twitter har onsdag lagt et overblik frem over alle de konti og opslag, som siden 2016 er blevet fjernet, fordi det har forsøgt at sprede misinformation.
Det oplyser Twitters ledelse i sin blog.
Læs også:Facebook og Twitter går til angreb mod iransk propagandaOverblikket skal gøre det nemmere for forskere og andre at danne sig et overblik over, hvilke kampagner og indsatser der gøres for at sprede misinformation på et socialt medie som Twitter.
Skal støtte uafhængig forskning- Vi har tidligere fremlagt disse aktiviteter, men nu frigiver vi mærkbart mere information om dem for at støtte uafhængig akademisk forskning og undersøgelser, står der i bloggen.
Særligt fremhæver Twitter russiske og iranske forsøg på at sprede misinformation.
En organisation ved navn Internet Research Agency (IRA) baseret i Sankt Petersborg står angiveligt bag en lang række af opslagene.
- Disse datasæt indeholder 3941 konti med forbindelse til IRA, med base i Rusland, og 770 andre konti, potentielt fra Iran, står der i bloggen.
- De står for mere end 10 millioner tweets (opslag på Twitter, red.
) og mere end to millioner billeder, GIFs, videoer og Periscope-udsendelser.
- Det inkluderer den tidligste aktivitet fra disse kampagner tilbage fra 2009.
/ritzau/FacebookTwitterKopier linkEmner:Twitter|Rusland|IRA|Nordirland|Videnskab




https://www.dr.dk/nyheder/udland/franske-restauranter-skriger-efter-arbejdskraft-vil-ansaette-flere-asylansoegere

UdlandFranske restauranter skriger efter arbejdskraft: Vil ansætte flere asylansøgereTrods høj arbejdsløshed kan branchen ikke finde medarbejdere.
Nu vil de have lov at ansætte flere som Bakary fra Mali.
Video: Claudia Hansen-Moreno og Lasse Bastian LarsenAf Lasse Bastian Larsen17.
okt.
2018 kl.
17.
18Bemærk: artiklen er mere end 30 dage gammelLæs opDet store rykind til frokost er i gang på restaurant Le Mesturet i Paris.
I køkkenet er Bakary Kanouté i gang med at tilberede klassiske franske retter.
Han er flygtning fra Mali og har arbejdet som køkkenassistent på stedet i to og et halvt år.
- Jeg kan godt lide at knokle i et køkken.
Jeg kan virkelig godt lide det, siger han midt i det opskruede arbejdstempo.
Historisk mangel på arbejdskraftTravlheden skyldes måske, at restauranten mangler folk i både køkkenet og på gulvet.
Og Le Mesturet er ikke alene med det problem.
130.
000 jobs er ubesatte på franske hoteller og restauranter, hvilket er et historisk højt tal.
Det er på trods af en fransk arbejdsløshed på 9,3 procent, som er næsten dobbelt så højt som i Danmark.
Læs også:Moral, arbejdsløshed og EU: Her er Macrons fem største udfordringerParadokset har en forklaring, mener restauratøren på spisestedet, Alain Fontaine.
- En flygtning har lyst til at arbejde, fordi han kommer fra et meget sværere liv end vores kære børn, som bare ser tv eller bruger al deres tid på computeren.
For Bakary Kanouté er det helt naturligt at byde sig til i restaurantens køkken.
- Man skal jo arbejde her i tilværelsen.
Det har mine forældre sagt til mig, siden jeg blev født.
Hvis ikke man arbejder, har man intet.
Restauranter vil ansætte flere asylansøgereFlere restauranter vil lukke, hvis ikke der hurtigt bliver fundet en løsning på den manglende arbejdskraft.
Den advarsel kommer fra den store brancheorganisation, GNI.
Branchen ser dog en løsning for sig, der er inspireret af Bakarys eksempel.
Den er derfor i dialog med den franske regering for at gøre det muligt at ansætte flere asylansøgere.
Læs også:Stéphanie Surrugue: Frankrig ramt af et bagvendt 68-opgørMen den idé er lidt for fiks, mener højrepartiet Rassemblement National – tidligere kendt som Front National.
I stedet må branchen oppe sig, så flere franskmænd af egen vilje søger de mange ledige jobs.
- Det sker ved, at restauratører og turistfag rekrutterer unge franske mænd og kvinder på ordentlige arbejdsvilkår og med en ordentlig løn, også selv om arbejdsgiverne kommer til at tjene lidt mindre, mener Wallerand de Saint-Just, som er juridisk rådgiver for partiet.
Læs også:Stéphanie Surrugue om fransk strejkekaos: Er Macrons reform-iver kammet over?
Imens branchen og politikerne diskuterer, hvordan problemet løses, drømmer Bakary Kanouté om fremtiden.
- Jeg vil gerne være køkkenchef i restaurantverden – inden for gastronomi, siger malieren med et smil på læben.
FacebookTwitterKopier link




https://www.dr.dk/nyheder/regionale/syd/aeldre-swiper-og-tjekker-e-boks-hver-tredje-it-kursist-er-vaek-og-kurser

Syd- og SønderjyllandÆldre swiper og tjekker e-boks: Hver tredje IT-kursist er væk og kurser lukker nedÆldres behov for hjælp til computer, internet og mobiltelefoner er faldet.
I 2017 havde 18 af Ældre Sagens 215 lokalafdelinger lukket deres IT-tilbud ned.
(Arkivfoto).
Af Louise Mandrup (interview) og Søren Pors Grundahl17.
okt.
2018 kl.
17.
00Bemærk: artiklen er mere end 30 dage gammelLæs opÆldre har taget Facebook, e-boks og touchskærm til sig og har ikke længere i så høj grad brug for hjælp til IT.
Det oplyser flere af Ældre Sagens syd- og sønderjyske lokalafdelinger, som DR Syd har været i kontakt med.
Ældre Sagen udbyder både IT-kurser og caféer, hvor man kan møde op og få hjælp til et specifikt problem.
Men opbakningen til begge tilbud er faldet over hele landet.
Læs også:Handel på nettet er blevet et hit hos de ældreÉn af de lokalafdelinger, hvor man har taget konsekvensen og lukket IT-tilbuddene, er i Ældre Sagen Lundtoft i Aabenraa Kommune.
Det fortæller afdelingens formand, Anker Olsen.
- I IT-cafeen kan folk komme med deres computer, iPad, iPhone og smartphone og få hjælp.
Men efterspørgslen til it-cafeen har været meget faldende de sidste par år.
Så fra 1.
september stoppede vi.
Hver tredje kursist er vækIfølge Ældre Sagens egne tal fra 2017 har 18 af landets 215 lokalafdelinger lukket deres IT-tilbud ned.
Det sker, fordi hver tredje kursist er forsvundet.
Hos Digitaliseringsstyrelsen ser man det som et udtryk for, at de ældre er kommet med på digitaliseringsbølgen.
Læs også:Flere seniorer surfer: It er ikke længere uforståeligtI starten var IT for mange ældre en pligt, da posten fra det offentlige blev digital - men i takt med, at de har lært det, er de også blevet mere nysgerrige, mener Louise Kampmann, der er kontorchef hos Digitaliseringsstyrelsen.
- Det er nok den nysgerrighed, vi ser et resultat af nu.
Det bliver mere og mere tydeligt – også for de ældre – hvad det er for nogle nye muligheder IT giver.
For eksempel, at man kan kommunikere med pårørende eller finde informationer om sin hobby på nettet.
Holdningen til IT er ændretDet er også den oplevelse Hans Jørgen Nissen fra Ældre Sagen Lundtoft har, efter han i ti år har undervist og hjulpet ældre med IT.
- I starten var mange negative og ville slet ikke have noget med det at gøre.
De synes, at digital post var noget pjat.
Indtil mange af dem kunne se, at det var noget nemmere, end at tømme postkassen eller gå på posthuset og sende et brev.
Læs også:Farlig tendens: De ældre er dårligst til førstehjælpHan oplever, at de ældre har nemmere ved at benytte de brugervenlig tablets og smartphones.
Og så er de blevet bedre til at hjælpe sig selv.
Han understreger dog, at selvom både kursus og IT-café er sløjfet er der stadig hjælp at hente for de ældre, der har brug for det.
- Hvis nogen mangler hjælp, kan de kontakte mig for at få personlig hjælp i stedet.
Indtil videre har fire ringet.
To af dem kunne jeg hjælpe ved at bede dem om at trykke på Caps Lock, fortæller Hans Jørgen Nissen.
FacebookTwitterKopier link




https://www.dr.dk/nyheder/indland/efter-svindelmistanke-socialstyrelsen-aabner-pengekassen-igen

Millionsvindel i SocialstyrelsenSe temaIndlandEfter svindelmistanke: Socialstyrelsen åbner pengekassen igenOmkring 90 foreninger og kommuner vil i første omgang modtage det tilskud, de venter på.
64-årige Anna Britta Troelsgaard Nielsen er internationalt efterlyst for at have overført 111 millioner tilskudskroner til sig selv.
Af Lisbeth Quass17.
okt.
2018 kl.
16.
21 | opdateret 17.
okt.
2018 kl.
16.
54Bemærk: artiklen er mere end 30 dage gammelLæs opSocialstyrelsen er så småt klar til igen at udbetale tilskudsmidler.
Kassen blev for nyligt smækket i, efter styrelsen fik mistanke om, at en betroet medarbejder gennem en længere årrække har trukket 111 millioner kroner ud til sine egne konti ved at ændre på kontooplysningerne i styrelsens udbetalingssystem.
Derfor har Socialstyrelsen bedt alle dem, der modtager tilskud, om at oplyse deres kontonumre på ny.
Dermed vil de sikre, at det fremadrettet er de rigtige konti, der bliver overført penge til.
- Vi har allerede modtaget cirka 90 kontonumre fra vores tilskudsmodtagere og er nu i gang med at genoptage udbetalingerne af de forsinkede midler til foreninger og kommuner, oplyser styrelsen i en pressemeddelelse.
Læs også:Socialstyrelsen efter storsvindel og manglende udbetalinger: Send lige jeres kontonummerVenter på oplysninger fra andreSocialstyrelsen ønsker ikke at stille op til interview om sagen, men oplyser, at pengene vil løbe ind på de første 90 modtageres konti i starten af næste uge.
Styrelsen opfordrer desuden dem, der endnu ikke har indsendt deres kontonumre, og som venter på tilskud, til at sende oplysningerne snarest, så deres tilskud også kan blive overført.
Der går ifølge styrelsen cirka tre til fem arbejdsdage, fra oplysningerne er modtaget, til pengene kan stå på modtagernes konti.
- Socialstyrelsen behandler de indkomne oplysninger så hurtigt som muligt, så de berørte foreninger kan komme videre med deres indsatser for børn og socialt udsatte borgere, står der i pressemeddelelsen.
Læs også:De svages finanslov: Sådan fungerer satspuljenEndnu ingen penge til forbund for udviklingshæmmedeDa Socialstyrelsen i første omgang tilbageholdt udbetalinger, udløste det kritik fra frustrerede foreninger, som ikke blev informeret forinden.
De kunne blot konstatere, at pengene holdt op med at komme.
Hos Landsforbundet for Udviklingshæmmede har man endnu ikke indsendt kontooplysningerne.
Faktisk har projektchef Jane Jensen ventet utålmodigt på at blive kontaktet af styrelsen for at få at vide, hvordan de kan få de lovede midler.
Derfor er hun overrasket over, at Socialstyrelsen allerede nu er i gang med at udbetale til andre.
Efter henvendelsen fra DR Nyheder har hun tjekket sin mailboks, postkassen og andre kommunikationsveje for at se, om der skulle ligge et brev fra styrelsen og vente på at blive åbnet.
- Men det gør der ikke, siger Jane Jensen.
- Hele sagen er bare for ringe.
For det første lukkede de bare ned uden at sige noget, og det kan de ikke være bekendt.
Så ringede jeg til dem to dage i træk, fordi vi ikke havde fået pengene, og det blev forklaret med it-problemer.
Da årsagen så kom frem, afventede jeg lidt, om der snart kom noget fra styrelsen.
Læs også:Officielle dokumenter: Svindelmistænkt kvinde opfandt fiktive projekter og overførte penge til sig selvSvindelmistænkt var betroet medarbejderDen hovedmistænkte i svindelsagen, 64-årige Anna Britta Troelsgaard Nielsen, er mistænkt for at have kanaliseret de mange millioner kroner videre til egne konti ved enten at ændre på kontooplysningerne i tilskudssystemet eller ved at overføre til fiktive projekter.
Hun har arbejdet i Tilskudsadministrationen, som de seneste år har hørt under Socialstyrelsen, i mere end 40 år.
Svindlen med satspuljemidlerne menes at have fundet sted mindst siden 2002.
Mistanken mod hende opstod i august i år i forbindelse med et tilsyn, hvor der blev opdaget uregelmæssigheder i udbetalingerne til en kommune.
Den efterfølgende undersøgelse viste ifølge Socialministeriet, at den mistænkte havde overført penge til sig selv.
Hun var på daværende tidspunkt fraværende fra sit arbejde og blev derfor bortvist uden selv at være til stede.
Senere er hun blevet varetægtsfængslet in absentia og efterlyst internationalt.
Statsadvokaten for Særlig Økonomisk og International Kriminalitet oplyste forleden, at politiet har en god idé om, hvor Anna Britta Troelsgaard Nielsen befinder sig.
Foruden den 64-årige kvinde fra Hvidovre er tre personer sigtet i sagen, alle for hæleri af særlig grov beskaffenhed.
FacebookTwitterKopier linkEmner:Socialstyrelsen|Socialforhold




https://www.dr.dk/nyheder/politik/forperson-i-alternativets-hovedbestyrelse-om-niko-grunfeld-jeg-havde-uden-tvivl

PolitikForperson i Alternativets hovedbestyrelse om Niko Grünfeld: 'Jeg havde uden tvivl grebet det anderledes an'Stadig uvist om cv-sag får konsekvenser for Alternativets Niko Grünfeld.
Alternativets leder, Uffe Elbæk, og klimaordfører Rasmus Nordqvist på et pressemøde på Christiansborg tidligere i oktober.
Af Theis Lange Olsen, Johan Blem Larsen og Emil Winckler17.
okt.
2018 kl.
16.
12Bemærk: artiklen er mere end 30 dage gammelLæs opDet står stadig hen i det uvisse, hvorvidt sagen om urigtige cv-oplysninger får konsekvenser for Alternativets kulturborgmester i København, Niko Grünfeld.
Han lagde tirsdag aften en undskyldning på Facebook, hvor han beklager at have ”opgivet og videregivet urigtige oplysninger om mit CV til flere medier”.
Ligeledes undskylder han for sagerne om indretningen af borgmesterkontoret og kommunale ansættelser af Alternativet-medlemmer, som ”har sået tvivl om min troværdighed”.
Læs også:Niko Grünfeld efter undskyldning om cv-sjusk: Det får helt sikkert konsekvenserIfølge forperson i partiets hovedbestyrelse, Michael Jellesmark, er arbejdet med at skaffe et "oplyst grundlag" for at kunne tage en beslutning i sagen stadig i gang internt i partiet.
- For vores vedkommende har vi valgt at stille os kritiske over for det, men vi har også valgt at sige, at vi ikke træffer nogen beslutninger, som ikke er på et oplyst grundlag.
Og det er vi så i gang med at skaffe os på nuværende tidspunkt.
- Vi er efterhånden ved at være derhenne, hvor vi har alle aspekter af sagens omfang, der er nødvendige for at komme videre herfra, siger Michael Jellesmark.
Møde onsdag eftermiddagHan ærgrer sig over Niko Grünfelds håndtering af sagen:- Hvis det havde været mig selv, så er der ingen tvivl om, at jeg havde grebet det an på en anden måde, siger Michael Jellesmark.
Hvor meget skal der til, før en folkevalgt skal trække sig?
- Det tror jeg har noget at gøre med, at man kigger på tingene fra sag til sag.
- Hvis det var mig, der skulle håndtere den her sag, så ville jeg havde sikret mig, at når jeg sender informationer videre fra et medie til et andet, og jeg var i tvivl om, hvorvidt en HD-uddannelse var en bachelor eller kandidat, så ville jeg undersøge det, før jeg krydser det af, siger Michael Jellesmark.
Læs også:Borgmester fra Alternativet undskylder upræcise oplysninger om CVAlternativet i København holder onsdag klokken 17 et møde, hvor sagen om Niko Grünfeld skal drøftes.
Alternativets pressechef oplyser til DR Nyheder, at partileder Uffe Elbæk ikke ønsker at kommentere sagen "for nuværende".
Nordqvist: Godt med undskyldningMedstifter af Alternativet, folketingsmedlem og EU-spidskandidat Rasmus Nordqvist siger til DR Nyheder, at han mener, at det er helt på sin plads, at Niko Grünfeld har lagt sig fladt ned og sagt undskyld.
- Det er rigtig godt, at han har sagt undskyld og lagt sig fladt ned.
Nu er det op til Alternativet i København og borgerrepræsentationsgruppen at finde ud af at komme videre.
For som Niko Grünfeld også selv siger, så sætter sådan en sag spor, og det skal håndteres ordentligt.
Læs også:Rod i Niko Grünfelds cv: Indtastede selv fejlagtig oplysningBør det få konsekvenser, mener du?
- Det er sådan set slet ikke et spørgsmål, jeg skal forholde mig til.
Det her handler om borgerrepræsentationsgruppen, der skal finde ud af, hvordan vi skal håndtere det her.
Det er ikke noget, jeg fra min stol i Folketinget skal blande mig i, siger Rasmus Nordqvist.
FacebookTwitterKopier linkEmner:Niko Grünfeld (politiker)|Rasmus Nordqvist (politiker)|Alternativet (parti)|København|Lokalpolitik




https://www.dr.dk/nyheder/kultur/film/ny-netflix-film-om-utoeya-er-en-slatten-omgang-men-et-staerkt-forsvar

Af Filmanmelder og vært på FilmlandPer Juul CarlsenFilm og serierNy Netflix-film om Utøya er en slatten omgang, men et stærkt forsvar for demokratietNetflix’ film om attentatet i Norge i 2011, ’22 July’, taler mest til folk, der ikke kender den virkelige historie.
'22 July' er den britiske instruktør Paul Greengrass' version af terrorangrebet i Norge i 2011.
Her ses et offer i retten overfor drabsmanden.
17.
okt.
2018 kl.
16.
10Bemærk: artiklen er mere end 30 dage gammelLæs opDet afgørende er naturligvis, hvor du kommer fra.
Har du set Erik Poppes norske film ’Utøya 22.
juli’, der havde danske biografpremiere i forsommeren, så vil Netflix-filmen ’22 July’ muligvis føles som et slattent vedhæng.
Hvis du tilmed kender til begivenhederne den 22.
juli 2011, da højreekstremisten Anders Behring Breivik dræbte i alt 77 mennesker, og især til det efterspil, som attentatet har haft i Norge, vil du formentlig være endnu mindre imponeret over den britiske instruktør Paul Greengrass og hans opsummering i ’22 July’.
22.
July Instruktør: Paul Grengrass.
Medvirkende: Anders Danielsen Lie, Jonas Strand Gravli, Jon Øigarden.
Premiere på Netflix: 11.
oktober.
Men kommer du et helt andet sted fra, har du ikke set Erik Poppes film og kender du meget lidt til Breiviks forsøg på at omvælte det norske samfund, er Greengrass’ film muligvis en stor oplevelse.
Det er primært de uindviede, hans film henvender sig til.
Og det gør en kæmpe forskel.
Da Erik Poppe præsenterede sin ’Utøya 22.
juli’ ved filmfestivalen i Berlin i år, opfattede især amerikanske filmjournalister, som ikke kendte til virkelighedens attentat i Norge, for eksempel filmen som fiktion – og dermed en slatten actionfilm.
Den ene af hovedpersonerne i Netflix-filmen '22 July' om terrorangrebet i Norge er teenageren Viljar, der spilles af Jonas Strand Gravli (th.
) Greengrass’ Utøya-film er ikke nødvendigvis en film om Utøya og Breivik og slet ikke om Norge.
Af samme grund taler de norske skuespillere ikke norsk i filmen, men engelsk med norsk klang hvilket er aldeles fremmedgørende for nordiske ører, men formentlig autenticitetsfremmende for alle andre.
Netflix-film sætter ansigt på drabsmanden’22 July’ er en film om terror, om hvad terror gør ved mennesker og ved et demokrati.
Filmen bygger på den norske journalist Åsne Seierstads bog ’En af os’ – om Utøya og Breivik – men Greengrass har nuppet, hvad han kunne bruge til at vise især to menneskers forsøg på at holde fast i sig selv og idealerne, når alt bliver sønderskudt af et menneske, der vil noget helt, helt andet.
Greengrass sætter et ansigt på Anders Behring Breivik og giver ham endda lov til at forklare sig, hvilket for en nordmand formodentlig vil være nogenlunde det samme, som det var for tyskere at se Adolf Hitler tale og agere i filmen ’Der Untergang’.
Det er kun et af mange punkter, hvor Greengrass’ film er noget afgørende andet end Erik Poppes ’Utøya 22 juli’.
Her var Breivik kun en fjern silhuet med et gevær i hånden, en dæmon, der skød 69 unge mennesker på sommerlejr med Arbeiterpartiets Ungdomsforbund.
Breiviks advokat og ungt offer i fokusMen hovedpersonerne i Greengrass’ film er advokaten Geir Lippestad, der forsvarer Breivik i retten, og Viljar Hanssen, som blev ramt fem gange af Breivik, og må leve med, at hans to bedste venner blev dræbt på Utøya og at han selv skal leve et liv med metalstumper siddende i hjernebarken.
Her ses en scene med advokaten Geir Lippestad, der forsvarer Breivik i retten.
Jon Oigarden spiller advokaten og Anders Danielsen Lie spiller drabsmanden Anders Behring Breivik.
Advokaten Lippestad er selv medlem af Arbeiterpartiet og arg modstander af alt, hvad Breivik står for – fra hans politiske syn over hans koldblodige nedskydning af uskyldige mennesker til hans ikke-parlamentariske metode.
Men som sand demokrat mener Lippestad naturligvis, at Breivik skal have sin retfærdige rettergang.
Ellers har Breivik vundet.
Så er demokratiet blevet skubbet ud af balance.
© drPer Juul CarlsenFilmtossen Per Juul Carlsen er vært for Filmland Podcast samt anmelder på P1 Eftermiddag.
Han er ikke meget for at tale om yndlingsfilm, men vil gerne vedgå, at hans liv blev formet af Monty Python, David Lynch, 'Rumrejsen år 2001', 'Blade Runner', talrige tegneserier og en helt igennem fortræffelig barndom i Randers.
I den henseende er Lippestad fornuften eller hjernen i ’22 July’, mens 17-årige Vijar er hjertet.
Haltende og kæmpende forsøger han at genvinde tilliden til livet, og er flere gange ved at give op og køre sig selv ihjel på snescooter hjemme på Svalbard, hvor hans mor er borgmester og dermed sund repræsentant for demokratiet.
Hver for sig kæmper Geir Lippestad og Viljar Hanssen for at demokratiet skal sejre og ekstremisten tabe.
Det er pointen i Greengrass’ film, der unægtelig er en svag film om Utøya i kølvandet på Poppes film, men til gengæld en stærk film om at stå imod, når ekstreme kræfter forsøger at vælte det, demokratiet og fællesskabet har bygget op.
FacebookTwitterKopier link




https://www.dr.dk/nyheder/regionale/trekanten/byggeri-af-danmarks-hoejeste-stoejskaerm-giver-koe-paa-e45-frem-til-jul

TrekantområdetByggeri af Danmarks højeste støjskærm giver kø på E45 frem til julDanmarks højeste støjskærm bliver etableret fra i nat, og det giver kø på E45, nær Kolding.
Der kommer forlænget rejsetid på E45 i nordgående retning, nær Kolding, frem til jul.
(Arkivfoto).
Af Rasmus Dyrberg Hansen17.
okt.
2018 kl.
16.
06Bemærk: artiklen er mere end 30 dage gammelLæs opMan må forvente en øget rejsetid, hvis man kører på E45 i nordgående retning omkring Kolding resten af året.
Der skal etableres en seks meter høj støjskærm på en 1.
400 meter lang strækning.
Det er den højeste støjskærm, der er bygget i Danmark.
- Vi håber på en lidt bedre effekt af den høje skærm, og forholdene er lidt særlige, fordi det er så stort et boligområde, der er i nærheden.
På grund af lokaliteten var det nødvendigt med en højere skærm for at få en acceptabel effekt af skærmen, siger Sonja Petersen, projektleder hos Vejdirektoratet.
Læs også:Trafikkens brøl kan være det rene gift: Derfor bliver vi syge af støjHun fortæller, at man må påregne 25 minutters ekstra rejsetid i nordgående retning, som ifølge Vejdirektoratets beregninger falder til et kvarter, når folk har vænnet sig til arbejdet.
- Der vil være forlænget rejsetid indtil omkring jul.
Der er tre spor på strækningen, og det vil der fortsat være, men det bliver smallere spor med en hastighedsbegrænsning på 80 kilometer i timen, siger Sonja Petersen.
Beboer er spændt på effektenBeboerne i Bramdrupdam og Kolding nær motorvejen har længe glædet sig over udsigten til, at der skulle stilles støjskærme op, og Karina Østergaard Svendsen, der lever med støjen fra motorvejen i sin baghave, håber på en stor effekt.
- Det gælder for mig og alle andre i området, at vi håber på, at der kommer en mærkbar forskel.
Vi håber, at det bliver tåleligt for os at være udenfor.
Vi vil altid kunne høre motorvejen, men jeg håber, det hjælper, siger hun.
Læs også:WHO dumper danske støjgrænser: Langt flere ramt af farlig støjIfølge hende har det været en lang proces at få støjskærmene sat op, men hun er taknemmelig over, at der er blevet lyttet til borgerne i området, der har gjort opmærksom på problemet.
- Der er støj døgnet rundt, 24 timer alle dage om året, og vi kan ikke være udenfor, hvis vinden er forkert.
Det er en konstant susen, og det er vanvittigt stressende at være udsat for, siger Karina Østergaard Svendsen.
Nogle vil jo mene, at støj er et vilkår, hvis man bosætter sig tæt på en motorvej?
- Det har jeg hørt utallige gange, og til dels har de ret, men støjen er eskaleret voldsomt de seneste 15 år, siden vi bosatte os.
Det er blevet langt værre, end man troede, og end eksperterne havde regnet med, siger hun.
Læs også:Minister: Støjramte borgere får tidligst hjælp i 2021Støjskærmen ventes at stå mere eller mindre færdig den 21.
december, hvorefter der blot skal sættes en træbeklædning på, der ikke går ud over trafiksituationen.
Ifølge projektleder Sonja Petersen skal beboerne dog ikke regne med, at den seks meter høje støjskærm løser alle deres problemer.
- Vi har gjort lidt ud af at få forventningsafstemt, for det er ikke sådan, at der bliver stille.
Den har sine begrænsninger, og vi har holdt et borgermøde, hvor vi havde nogle lytteposter med, så man kunne få et indtryk af, hvordan støjen var nu, og hvordan den bliver bagefter, siger Sonja Petersen.
FacebookTwitterKopier link




https://www.dr.dk/sporten/fodbold/england/thomas-frank-droemmer-om-premier-league-med-brentford

EnglandThomas Frank drømmer om Premier League med BrentfordDen nyudnævnte cheftræner i Brentford drømmer stort, men først er målet en placering i top-6.
Thomas Frank blev tirsdag forfremmet til cheftræner i Brentford.
Hidtil har han været assistenttræner.
Af Anders Melchior Frigaard17.
okt.
2018 kl.
16.
00Bemærk: artiklen er mere end 30 dage gammelLæs opTirsdag blev Thomas Frank forfremmet fra assistenttræner til cheftræner i engelske Brentford, der aktuelt er på syvendepladsen i den næstbedste engelske liga.
Læs også:Officielt: Thomas Frank forfremmes til cheftræner i BrentfordDen tidligere Brøndbytræner har været i Brentford siden december 2016, så han har allerede et godt kendskab til klubben.
Derfor har Thomas Frank også sat sit eget præg på klubben, og han har været med til at udvikle spillestilen i Brentford.
Det handler derfor om at fortsætte det arbejde, som han allerede har været en del af.
- Det handler om at tage næste skridt, at gå i samme retning og med mit lille touch tage de næste skridt og lægge yderligere lag på fremadrettet, siger Thomas Frank.
Brentford har siden deres oprykning i 2014 til Englands næstbedste række, Championship, flirtet med oprykning til Premier League.
I 2014/15 sæsonen kvalificerede Brentford sig til oprykningsspillet, men klubben måtte se sig slået.
Siden er det blevet til tre placeringer i top-10.
Det forjættede landThomas Frank konstaterer, at alle klubberne i Championship gerne vil op i Premier League, som han kalder det forjættede land, men han mener, at Brentford har et setup, der giver klubben en fordel i oprykningskampen.
- Alle har jo en drøm om at komme op i det forjættede land, siger Thomas Frank.
- Vi ved godt, hvad vi kigger hen imod, og vi ved også, hvad vi skal arbejde på.
Det gør, at vi har en langt større chance for at kunne opnå vores mål.
Der er mange klubber i Championship, der ikke har det samme strategiske syn og måde at arbejde på, som vi har i Brentford.
Indtil videre er målsætningen i Brentford dog lidt mere beskeden end oprykning.
Thomas Frank forklarer, at der er mange gode hold i Championship, så målet for Brentford er at spille sig til en plads i oprykningsspillet.
- Målsætningen er top seks.
Hvis vi præsterer, som vi skal, og vi rammer vores niveau, så har vi en god chance for det, siger Thomas Frank.
Thomas Frank fortæller, at Brentfords filosofi er det, der skal udvikle klubben og bære den frem til en oprykning til Premier League.
- Vi ved, hvordan vi gerne vil spille, og når vi ved det, så ved vi også, hvordan vi skal træne det.
Uanset om vi taber eller vinder, så bliver der ikke rystet på hånden.
Vi bliver ved med at holde snuden i sporet og udvikle tingene, siger Thomas Frank.
- Gør vi det, så er det naturligt, at det kommer skridt for skridt, kamp for kamp, at vi bliver bedre, og så får vi forhåbentlig det ultimative mål om at komme op i Premier League opfyldt engang.
I Brentford kommer Thomas Frank til at råde over flere danske spillere.
Henrik Dalsgaard, Emiliano Marcondes, Mads Bech Sørensen, Justin Shaibu og Luka Racic er alle på lønningslisten i Brentford.
Thomas Franks første opgave som cheftræner for Brentford bliver lørdag den 20.
oktober, hvor Bristol City slår vejen forbi Brentfords hjemmebane, Griffin Park.
FacebookTwitterKopier link




https://www.dr.dk/nyheder/regionale/sjaelland/tyske-politikere-forhandler-lovaendring-som-kan-fremskynde-byggeriet-af

SjællandTyske politikere forhandler lovændring, som kan fremskynde byggeriet af Femern Bælt-forbindelsenForbindelsen mellem Rødby og Puttgarden kan stå færdig før tid.
Femern Bælt-byggeriet er direkte nævnt i lovforslaget.
Af Peter-Mikkel Pihl Rasmussen og Johanna Maj Varming17.
okt.
2018 kl.
15.
59Bemærk: artiklen er mere end 30 dage gammelLæs opVerdens længste sænketunnel kan blive en realitet hurtigere end først ventet.
Det tyske parlament, Forbundsdagen, behandler en lovændring, som kan betyde, at byggeriet af Femern Bælt-forbindelsen kan gå i gang allerede næste år, hvis det bliver vedtaget i sin nuværende form.
Det skriver Ingeniøren.
FEMERN-FORBINDELSENFemern-tunnelen bliver med sine 18 km verdens længste sænketunnel.
Efter planen skal den stå færdig i 2028.
Det er Danmark, der betaler for at bygge tunnelen og de danske landanlæg.
Prisen bliver ifølge de seneste beregninger 62 milliarder kroner.
Til gengæld er det også Danmark, der får indtægterne, når tunnelen ifølge beregningerne er betalt tilbage efter 36 år.
Det er en ny udgave af den tyske planlov, som netop er blevet førstebehandlet, der kan bane vej for en fremskyndelse af byggeriet.
Bliver ændringen vedtaget, fjerner det muligheden for, at miljøorganisationer kan forsinke særligt vigtige infrastrukturprojekter i landets retssystemer i årevis.
Læs også:Første spadestik til Femerntunnel kan blive næste forårStig Rømer Winther er direktør for Femern Belt Development, der kæmper for regionale arbejderpladser i forbindelse med byggeriet af Femern-forbindelsen.
Han glæder sig over forslaget og spår det gode chancer på baggrund af de meldinger, han får fra tyske politikere og det tyske erhvervsliv.
- Mange er trætte af det her forhold, at man ikke kan komme igennem med store infrastrukturprojekter, fordi der kan blive klaget i et væk.
Forventer ankesag til næste årDet forventes, at Tysklands store naturfredningsforening Nabu vil indbringe Femern-tunnelen for en tysk forbundsdomstol i starten af januar.
Nabu mener, at projektet er i strid med både Tysklands og EU’s miljølovgivning.
Hvis den tyske planlov bliver ændret, vil det betyde, at sagen ikke vil få opsættende virkning – altså bremse arbejdet med at bygge Femern-forbindelsen til dommeren har dømt.
Når retssagerne ikke har opsættende virkning, vil en dom kunne betyde, at man må ændre projektet, efter man er gået i gang.
Men det bekymrer ikke Stig Rømer Winther.
- Femern Bælt-projektet er det mest velbeskrevne anlægsprojekt, der har været i Europa nogensinde.
Der kan være enkelte elementer, der skal belyses mere, end det allerede er, og så får man kigget på det, siger Stig Rømer Winther, direktør i Femern Belt Development.
Læs også:På trods af tysk forsinkelse: Folketinget giver fuld opbakning til Femern-forbindelseForslaget glæder også Venstres transportordfører.
Han mener grænsen er nået for, hvor langt man kan trække en miljøtilladelse i langdrag på tysk side.
- Det er uholdbart, og det har man jo også erkendt på tværs af flere partier i Tyskland.
Derfor tror jeg på, at den her lovgivning kan gå igennem, og det vil jo så få en meget positiv konsekvens for Femern-forbindelsen, siger Kristian Pihl Lorentzen.
FacebookTwitterKopier linkEmner:Femern A/S|Broer og tunneller|Femern|Tyskland|Kristian Pihl Lorentzen (politiker)




https://www.dr.dk/nyheder/viden/kroppen/gennembrud-i-hiv-forskning-fem-patienter-kureret

KroppenGennembrud i HIV-forskning: Fem patienter kureretDen nye kur fjerner virussen helt fra kroppen.
Kuren kan kun hjælpe ganske få, siger dansk forsker.
Den nye kur kan (måske) fjerne den drabelige virussen helt fra cellerne - noget som moderne medicin ikke formår.
(© C.
Goldsmith)Af Jeppe Kyhne Knudsen17.
okt.
2018 kl.
15.
56Bemærk: artiklen er mere end 30 dage gammelLæs opDa HIV-epidemien brød ud i 80’erne, var der ingen behandling.
Fik du at vide, at du var smittet, var det en dødsdom.
I løbet af halvfemserne kom den første medicin, der kunne bremse sygdommen.
Og medicinen er i dag så effektiv, at HIV-patienter kan leve et helt normalt liv.
De skal blot tage et par piller om dagen resten af deres liv.
Indtil nu.
Spanske forskere fra IrsiCaixa-instituttet i Barcelona har ved hjælp af stamceller kureret fem personer, der havde været smittet med HIV i mere end to år.
Og ifølge Jan Gerstoft, der til daglig forsker i HIV på Rigshospitalet, er den spanske forskning interessant, men den er ikke en mirakelkur.
- Resultaterne er meget interessante, men det er kun i særlige situationer, at den behandling kan lade sig gøre.
Det bringer til gengæld vores viden på feltet videre, siger han.
Nye hvide blodlegemer redder dagenDe spanske forskere er lykkedes med at kurere de fem HIV-patienter ved at indoperere knoglemarv fra raske donorer.
Det skriver de i en forskningsartikel i tidsskriftet Annals of Internal Medicine.
Det er nemlig i knoglemarven, at vi producerer vores blodlegemer - både de røde og de hvide.
Og netop de hvide blodlegemer er ansvarlige for vores immunforsvar.
Når hvide blodlegemer fra den donerede knoglemarv strømmer ind i den syge patients krop og møder de inficerede celler, går de til angreb på dem og ødelægger den HIV-virus, der gemmer sig i dem.
Det er i hvert fald forskernes nye teori.
Sådan snyder HIV kroppenDe spanske forskere ved nemlig ikke helt præcist, hvad der sker.
De kan blot se på blodprøverne, at HIV-virussen ikke gemmer sig i kroppen længere, forklarer de i forskningsartiklen.
Når du er i behandling med medicin mod HIV, så dræber medicinen ikke HIV-virussen i dine celler.
Den forhindrer den blot i at sprede sig.
Det vil altså sige, at der stadig bor en masse HIV-vira i din krop - de er blot i dvale.
Og stopper du med at tage medicinen, går der ikke længe, før de vågner op.
- Normalt kommer den aktive virus tilbage 2-4 uger efter, du er stoppet med at tage din medicin, forklarer Jan Gerstoft.
Men hos de fem spanske patienter, kunne lægerne ikke længere finde spor af virussen i kroppen.
Læs også:GRAFIK Sådan forhindrer medicin HIV-virussen i at sprede sigFarlig behandlingUheldigvis er den nye kur ikke helt ufarlig.
Når du får knoglemarv fra en donor ind i kroppen sker der det, at de hvide blodlegemer fra donorvævet kan begynde at angribe dine raske celler i stedet for kun HIV-virussen.
ikke blot virussen, men flere andre celler i din krop.
Det kalder man for “graft vs.
host-disease”.
Og det er farligt, understreger Jan Gerstoft.
- I forsøget startede de med 27 patienter, og 8 af dem endte med at dø.
Om det var på grund af behandlingen eller af deres sygdom kan være svært at sige, siger han.
Den farlige kur bør altså, ifølge Jan Gerstoft, kun bruges, når patienterne er alvorligt syge med andre livstruende sygdomme end HIV.
- HIV-medicin virker jo udmærket - og kan holde sygdommen nede hele livet.
Så der er ingen grund til at lade patienten gennemgå en potentielt farlig kur, forklarer han.
En endelig kur er langt ude i fremtidenPå trods af at kuren er farlig, mener de spanske forskere, at deres forskning kan være med til at bane vejen for nye og mere ufarlige kure i fremtiden.
Men den køber Jan Gerstoft ikke.
- Jeg tror ikke, at det her er vejen til en kur i fremtiden.
Men derfor er det godt at smide nye ideer på bordet, siger han.
Og der forskes da også mange steder i verden efter en kur, understreger han.
- Rundt omkring i verden bliver der forsket meget i at finde en kur mod HIV.
Men jeg tror ikke på, at det bliver lige med det samme, slutter han.
FacebookTwitterKopier linkEmner:Videnskab|Sygdomme og lidelser|Medicin|Rigshospitalet|Barcelona




https://www.dr.dk/sporten/badminton/boe-og-mogensen-spiller-sig-videre-i-denmark-open

BadmintonBoe og Mogensen spiller sig videre i Denmark OpenMathias Boe og Carsten Mogensen vandt et tæt opgør mod hollandsk herredouble ved første runde i Denmark Open.
Carsten Mogensen og Mathias Boe er videre i Denmark Open.
17.
okt.
2018 kl.
15.
55Bemærk: artiklen er mere end 30 dage gammelLæs opDen danske herredouble med Mathias Boe og Carsten Mogensen er videre til anden runde ved badmintonturneringen Denmark Open i Odense, efter de onsdag besejrede hollandsk herredouble med cifrene, 21-19, 21-15.
Det blev en tæt affære for danskerne mod den hollandske herredouble med Jelle Maas og Robin Tabeling, der er placeret som nummer 28 på verdensranglisten.
Læs også:Blichfeldt havde håbet på at tage et sæt - i stedet tog hun sejrenBoe og Mogensen, der er nummer 11 i verden, var favoritter inden opgøret.
Hollænderne bed fra sig og havde føringen i store dele af første sæt.
Danskerne kom foran 12-11, men smed så føringen igen.
Tæt affæreEn hollandsk bold i nettet sendte Boe og Mogensen foran til stillingen 16-14, men de havde svært ved at trække afgørende fra.
De holdt dog lige akkurat stand og tog sættet 21-19.
Læs også:Sensationel sejr af Blichfeldt: Sender verdensmester ud efter gyserAndet sæt begyndte lige så tæt, men danskerne viste tegn på niveauforskel og spillede sig foran 10-5.
Mod slutningen af andet sæt blev publikum forkælet med flere nervepirrende tætte dueller.
Boe og Mogensen overgav sig dog ikke og vandt andet sæt 21-15.
Det rutinerede makkerpar er derfor klar til anden runde ved Denmark Open, der spilles torsdag.
/ritzau/FacebookTwitterKopier link




https://www.dr.dk/nyheder/penge/hvidvaskfrygt-faar-nordea-aktien-til-rasle

Den store skattelækSe temaPengeHvidvaskfrygt får Nordea-aktien til at rasleBåde det danske og svenske bagmandspoliti har modtaget anmeldelser om mulig hvidvask i Nordea.
Nordea i København.
Af Mikkel Jensen17.
okt.
2018 kl.
15.
39Bemærk: artiklen er mere end 30 dage gammelLæs opPå en ellers stille dag på børsen er der én aktie, som skiller sig ud.
Nordea er her til eftermiddag faldet med mere end fire procent.
Det sker efter, at det igår kom frem, at Nordea er blevet anmeldt til bagmandspolitiet i en række nordiske lande for mistænkelige overførsler på 1,1 milliarder kroner foretaget til konti i Nordeas svenske, danske, finske og norske afdelinger.
- Det, som investorerne frygter, er, at beløbet måske kan være endnu højere, og det giver så et fald på aktien, siger aktieanalytiker i Sydbank, Mikkel Emil Jensen.
Hvidvask i Danske Bank gør Nordeainvestorer nervøseDet er den britisk-amerikanske forretningsmand William Browder, der står bag anmeldelsen af Nordea.
Læs også:Ekspert: Sag om mulig hvidvask i Nordea kan være enestående storSelv samme Browder har tidligere stået bag anmeldelser af Danske Bank i hvidvasksagen i Estland.
Når Nordea-aktien falder så meget, som den gør i dag, så skyldes det, at nervøsiteten fra hvidvaskskandalen i Danske Bank smitter af på Nordeas investorer.
- Hvis denne her nyhed var kommet for 1-2 år siden, så havde aktien ikke reageret så kraftigt, som den gør i dag.
Det skyldes særligt det, vi har set i Danske Bank, hvor hvidvasksagen har vokset sig større og større over en periode, siger Mikkel Emil Jensen og tilføjer:- Med det samme, at der bare er de mindste antydninger til, at der kunne være noget lignede i andre banker, så bliver råbt 'vagt-i-gevær' hos investorerne, og det resulterer i fald i aktien.
Risiko for bøde stadig lilleNår aktien falder med fire procent, så er den en relativ stor ændring i forhold til det beløb, som angiveligt skulle være hvidvasket.
Læs også:Putins 'fjende nummer et' mistede sin formue - nu har han anmeldt Nordea for hvidvask- Lige nu er der rigtig meget spekulation og meget lidt fakta om, hvad der er op og ned i sagen.
Spekulation og usikkerhed er gift for markedet, siger Mikkel Emil Jensen.
De mistænkelige overførsler for 1,1 milliarder kroner.
Dermed er omfanget af overførsler stadigvæk til den lave side sammenlignet med andre hvidvasksager.
Og dermed er risikoen for, at banken bliver straffet med en bøde ifølge Mikkel Emil Jensen endnu ret lille.
FacebookTwitterKopier linkEmner:Nordea|Danske Bank|Virksomhedsøkonomi|Økonomisk kriminalitet|Estland




https://www.dr.dk/nyheder/vejret/nu-begynder-det-almindelige-efteraarsvejr

VejretNu begynder det almindelige efterårsvejr Vinden skifter retning, og i morgen bliver det lune sus fra syd erstattet af et køligt kys fra nord.
Naturen er allerede trukket i efterårsfrakken - i morgen følger vejret trop.
Af Louise Gade Sig17.
okt.
2018 kl.
15.
30 | opdateret 17.
okt.
2018 kl.
18.
39Bemærk: artiklen er mere end 30 dage gammelLæs opFrokost på terrassen.
Legende børn uden jakke.
Gåture i gyldne farver og mild vind i ansigtet.
Jo, det lune efterårsvejr har været populært hos de fleste danskere.
Men vi ved det jo godt.
.
.
alting har en ende.
Det kan ikke blive ved.
Så i dag var sidste dag med så lunt vejr for årstiden i denne omgang, for i morgen drejer vinden om i nordvest og sender køligere luft ned til os.
Højtrykket er svækketEt solidt højtryk øst for Danmark har den sidste uges tid trukket varm luft op over landet fra syd.
Men efterhånden er højtrykket så svækket, at det gør plads til, at en koldfront kan passere Danmark i nat, og som vinden har for vane at gøre ved en koldfrontspassage, så drejer den fra sydvest om i nordvest, når koldfronten er passeret.
Det betyder, at det lune pust fra syd bliver erstattet af et køligt kys fra nord og nordvest.
Temperaturer på dykkerturHvor der i dag blev målt 20,2 grader i Odense som den højeste temperatur i landet, kan vi, ifølge prognoserne, kun svinge os op på 12-13 grader som det højeste i morgen.
Bornholmerne har dog udsigt til hele 15 grader, men de fleste danskere vil altså opleve et markant dyk i temperaturerne.
Også mere sus i skørterneSamtidig ændrer vinden også karakter.
Hvor den i dag har været svag til let, bliver den i morgen jævn til frisk.
Og så kommer den som sagt fra nord eller nordvestlige retninger.
Så for mange danskere vil vejret det kommende døgn føles noget anderledes end den forgangne uge, men mest af alt vil det nok bare føles som helt almindeligt efterårsvejr.
FacebookTwitterKopier link




https://www.dr.dk/nyheder/penge/putins-fjende-nummer-et-mistede-sin-formue-nu-har-han-anmeldt-nordea-hvidvask

PengePutins 'fjende nummer et' mistede sin formue - nu har han anmeldt Nordea for hvidvaskPORTRÆT Rigmands mission om at knække Putin trækker Nordea ind i hvidvasksag.
© ScanpixAf Maja Lærke Maach17.
okt.
2018 kl.
14.
47Læs op- De kan torturere og dræbe i deres hjemland og samtidig spise på de fineste restauranter.
Sådan var ordene fra den britisk-amerikanske milliardær og forretningsmand William Browder, da han i juni gæstede Danmark til en høring om hvidvask blandt russiske rigmænd.
De russiske topfolk har ifølge William Browder alt for gode muligheder for at begå kriminalitet hjemme i Ruland, tjene store pengesummer på det og sende milliarderne ud af Rusland via europæiske banker som eksempelvis Danske Bank.
William Browder bliver i dag kaldt for 'Putins fjende nummer et'.
Og forretningsmanden har gjort det til sin livslange mission at fælde præsident Vladimir Putin og hans 'kumpaner', som Browder kaldte dem i sommer i et interview med Wall Street Journal.
Nu har Browder også anmeldt Nordea for hvidvask i milliardklassen.
Han mener at kunne dokumentere, at omkring 1,1 milliarder kroner er vasket hvide af russiske topfolk gennem konti i Nordeas svenske, danske, finske og norske afdelinger.
Læs også:Ekspert: Sag om mulig hvidvask i Nordea kan være enestående storSagen er endnu kun anmeldt til de nordiske myndigheder, og derfor har ingen af landene taget stilling til, om der noget at komme efter.
Men det er langtfra første gang, at 54-årige William Browder, der er blevet rig på sin investeringsfond Hermitage Capital, anmelder store banker for hvidvask.
Han ragede uklar med de russiske myndigheder og røg ud og blev mere eller mindre persona non grata i 2005Jakob UssingSenest har han også anmeldt Danske Bank i sagen om hvidvask i bankens estiske afdeling.
Faktisk anmeldte han allerede i 2013 Danske Bank og Nordea, men dengang ville bagmandspolitiet ikke tage sagen op på grund af den daværende forældelsesfrist.
Opgør med kommunistisk familieWilliam Browder er født i USA og er i dag britisk statsborger, men han har hele sit liv haft et helt særligt forhold til Rusland.
Hans far er født i Rusland, og hans farfar var leder af det kommunistiske parti i USA i 1930’erne og 1940'erne.
- Jeg lavede et opgør mod min kommunistiske familie ved at blive kapitalist, har han sagt ifølge BBC.
Læs også:Svensk politi har modtaget dokumenter om mulig hvidvask i NordeaAt få ram på russiske embedsfolk ved at afdække hvidvask har vist sig at være den rette vej for William Browder.
Hans forretningseventyr i Rusland startede ellers som en stor succes i midten af 1990'erne.
På kun to år havde hans investeringsfond tjent en milliard dollars.
William Browder blev en af de første udenlandske forretningsmænd, som blev milliardær på sine investeringer i russiske selskaber efter Sovjetunionens fald.
I 00'erne var han den største udenlandske investor i Rusland.
- Han gik tidligt ind på det russiske marked og lavede investeringer, da Sovjetunionen brød op, og mange virksomheder kom over på private hænder.
Men han ragede uklar med de russiske myndigheder, røg ud og blev mere eller mindre persona non grata i 2005, siger DR Nyheders erhvervskorrespondent, Jakob Ussing.
I juni måned deltog William Browder i en høring på Christiansborg, hvor han talte om, at Danmark også skal indføre en lov, der kan sanktionere enkeltpersoner, som hjælper Ruslands præsident Vladimir Putin - for eksempel i sager om hvidvask og brud på menneskerettigheder.
De kalder ham hvidvaskjægerenNogle medier har døbt ham 'hvidvaskjægeren'.
Selv har han sagt, at han er 'et underligt miks mellem en menneskerettighedsaktivist og en leder af en investeringsfond'.
William Browder har dog en helt klar personlig interesse i at finde ud af, hvor russiske milliarder ender efter hvidvask.
Nogle af pengene er nemlig hans, stjålet af russiske embedsfolk, lyder hans anklage.
I 2007 mistede William Browder ifølge ham selv 230 millioner dollars svarende til godt 1,5 milliarder kroner på svindel, da han skulle betale skat af sit russiske forretningseventyr- Han er en mand med klare interesser i sagen, da han mener, han er blevet frarøvet 1,5 milliarder kroner, og at en stor del er gået gennem Danske Bank og nu også dele af Nordea, forklarer Jakob Ussing.
Deres største håb er, at de kan få mig anholdt og udleveret.
Der kan de sætte mig i fængsel, torturere mig og dræbe migWilliam BrowderAdvokat myrdet efter afsløringerBrowder hævder, at mange af hans penge fra de russiske investeringer ikke endte hos det russiske skattekontor, men i stedet blev sendt videre til mistænkelige selskaber og derfra kanaliseret ud af Rusland takket være hvidvask i en række europæiske banker - herunder Danske Bank og nu også tilsyneladende Nordea.
Dog er Browders 1,5 milliarder kroner en meget lille del af den samlede hvidvasksag mod Danske Bank, som det danske bagmandspoliti efterforsker.
Svindlen med Browders formue er kendt som Magnitskij-sagen og har fået navn efter William Browders russiske advokat Sergej Magnitskij, der afslørede pengesporet ud af Rusland.
Fra rig til udstødt i RuslandBrowders russiske forretningseventyr begyndte i 1996, og han tjente milliarder på sine russiske investeringer.
Browder studerede økonomi på universitetet i Chicago og fik sidenhen en MBA fra Stanford Universitet.
I 1989 flyttede han til Polen og arbejdede som konsulent for Boston Consulting Group.
Her fik han interessen for at investere i de mange nye privatejede selskaber, der førhen havde været kontrolleret af staten under Sovjetunionen.
Efter nogle år som investeringsrådgiver i London, hvor han mødte sin kone, flyttede han i 1996 til Moskva og stiftede investeringsfonden Hermitage Capital.
Alene de første to år havde fonden tjent mere en milliard dollars.
Allerede dengang blev han kendt for at anmelde russiske forretningsfolk og oligarker for korruption.
Men i 2005 blev han udstødt af Rusland og nægtet indrejse.
Sergej Magnitskij blev fængslet og døde i 2009 under kummerlige forhold i et russisk fængsel.
Det var ifølge William Browder afsløringerne, der kostede advokaten livet, og dødsfaldet er en anden vigtig årsag til, at han er blevet en særdeles aktiv spiller i kampen mod hvidvask.
Blev tortureret og dræbt som hævnRusland har siden udvisningen af ham i 2005 beskyldt ham for skatteunddragelse og har in absentia idømt ham flere års fængsel.
Interpol er adskillige gange blevet bedt om at udlevere ham, men det har man nægtet, da de mange arrestordre er politisk motiverede.
- De er desperate for at få mig tilbage til Rusland.
Deres største håb er, at de kan få mig anholdt og udleveret.
Der kan de sætte mig i fængsel, torturere mig og dræbe mig, som de gjorde med Sergej Magnitskij, har William Browder sagt til det amerikanske finansmedie Wall Street Journal.
Læs også:Forretningsmand med milliardbeløb i klemme: Danske Bank var central hvidvaskbankPutin har ifølge det statskontrollerede medie Russia Today kaldt dødsfaldet på advokaten for 'en tragedie' og sagt, at det ikke skete på grund af 'ondsindede hensigter'.
Anderledes tolker William Browder det.
- Som hævn blev han arresteret, tortureret og dræbt i en alder af 37.
- Det var som, en kniv blev stukket i mit hjerte, har han sagt om den dag i 2009, hvor han hjemme i London fik nyheden om advokatens død.
Ville lave aftale med Trump•Vladimir Putin har flere gange nævnt William Browder med navn og kaldt ham kriminel.
•Da han mødtes med USA's præsident, Donald Trump, i Finland i juli måned, sagde han til den fremmødte presse, at Rusland gerne ville sende folk til USA, som kunne blive afhørt om mulig russisk indblanding i det amerikanske præsidentvalg.
•Men USA skulle give noget tilbage.
Udlevere folk til Rusland.
For eksempel Hr.
Browder, lød det.
Det nægtede Trump dog.
Fik USA til at indføre sanktionerEfter dødsfaldet på sin advokat gik det op for William Browder, at kampen mod Rusland skulle spilles på en anden banehalvdel.
Han allierede sig med den amerikanske kongres, og det udmundede i 2012 i loven 'Magnitsky Act', der betød amerikanske sanktioner mod russiske topfolk.
Læs også:26 ansatte fra Danske Banks Estland-filial politianmeldt- Det blev hurtigt klart, at det ikke var muligt at få retfærdighed i Rusland, så vi ville undersøge, hvordan vi kunne få retfærdighed uden for Rusland.
Sådan startede idéen til loven.
De folk, der dræbte Sergej Magnitskij, gjorde det ikke af religiøse eller ideologiske grunde.
De gjorde det på grund af penge.
På grund af 230 millioner dollars, fortalte Browder til Wall Street Journal.
Putin er temmelig vred på mig nu.
William BrowderLæs også:26 ansatte fra Danske Banks Estland-filial politianmeldtHan mener, sanktioner er den rette strategi til at få ram på de russiske rigmænd og deres mange penge uden for Rusland.
- De gemmer pengene fra forbrydelserne mod menneskerettighederne i Vesten.
Vi har fundet Putin-regimets akilleshæl.
Her bliver de sårbare.
Vladimir Putin og hans allierede er ikke glade for sanktionerne, der efterfølgende er blevet bakket op af Canada, Storbritannien, Estland og Litauen.
- Putin er temmelig vred på mig nu, sagde William Browder i januar i år i et interview med amerikanske CNBC.
Advokat Sergei Magnitskys gravsted i Moskva.
I 2012 indførte USA sanktioner mod russiske topfolk i advokatens navn, da loven blev kaldt 'The 'Magnitsky Act'.
Beskyttes af livvagterRusserne nægter at opgive kampen om at få Browder for retten i Rusland.
Så sent som i maj i år blev han anholdt af spansk politi i Madrid efter en russisk arrestordre.
Browder var i Spanien for at fortælle de spanske myndigheder om hvidvask i spanske bankfilialer.
Han blev dog løsladt igen efter kort tid, da Interpol fortsat ikke vil sende ham i armene på russerne.
Kampen mod Putin betyder, at han må leve med livvagter døgnet rundt.
Men det er en pris, der er værd at betale, fortalte han denne måned i et interview med den britiske tv-vært Jeremy Vine.
- De har truet mig med mord, kidnapning, udleveringsbegæringer.
(.
.
.
) Men min advokat gav sit liv for mig.
Jeg kan ikke leve med mig selv, hvis jeg ikke forsøger at få retfærdighed for ham.
Øvrige kilder: BBC, The New Yorker, Forbes.
FacebookTwitterKopier linkEmner:Kriminalitet|Rusland|Økonomisk kriminalitet|USA|Tortur




https://www.dr.dk/nyheder/udland/middag-uden-may-eu-forbereder-sig-paa-mislykket-brexit-aftale

BrexitSe temaUdlandMiddag uden May: EU forbereder sig på mislykket brexit-aftaleInden aftenens EU-topmøde havde man håbet at underskrive aftale, men sådan går det ikke.
Parterne havde håbet på, at de kunne underskrive en aftale på topmødet.
Det er dog usandsynligt.
Her ses Eu's forhandler Michel Barnier.
Af Thomas Jorsal17.
okt.
2018 kl.
14.
18Bemærk: artiklen er mere end 30 dage gammelLæs opTiden er ved at løbe ud i forhold til at nå en aftale om at skilles under ordnede forhold, når briterne forlader EU næste år.
Og det fremtidige forhold mellem Storbritannien og EU er man slet ikke begyndt at forhandle.
Der var ellers store forventninger til, at en skilsmisseaftale kunne falde på plads inden det topmøde, som går i gang i aften.
'Sandhedens time' kaldte rådsformand Donald Tusk det ligefrem, da parterne mødte sidste måned i Salzburg i Østrig.
Læs også:OVERBLIK De vigtigste datoer og største knaster frem mod Brexit i martsMed det mente han, at tingene gerne skulle have rykket sig så meget, at de resterende 27 EU-lande i aften kunne nikke til skilsmisseaftalen og tage hul på at diskutere det fremtidige forhold til briterne.
Men ifølge EU-korrespondent Karin Axelsson er man blandt parterne nået til en lidt anden erkendelse.
- Efter intense forhandlinger gennem weekenden er man i virkeligheden ikke nået videre.
Udover at man nu har indset, at det ser meget sværere ud at løse de sidste uenigheder, end de fleste havde forestillet sig, siger hun.
Middag uden MaySamtlige regerings- og statschefer fra EU-medlemslandene deltager i topmødet, men i aften er der ikke nogen direkte forhandlinger.
Til gengæld vil den britiske premierminister, Theresa May, give en kort status på, hvordan forhandlingerne går set med hendes øjne.
Derefter forlader hun de andre ledere, som fortsætter med at spise middag.
Læs også:EU til briterne: Kom med noget konkretHer vil de diskutere, om der skal sættes mere skub i det beredskab, der er nødvendigt, hvis briterne bryder ud af EU uden en aftale på plads.
Da EU-præsident Donald Tusks inviterede stats- og regeringscheferne til dette topmøde, konstaterede han, at det er mere sandsynligt end nogensinde, at parterne ikke når at få en aftale på plads.
Den helt store udfordring i forhandlingerne er at finde ud af, hvordan grænsen mellem Irland og Nordirland skal fungere, når briterne officielt er ude af EU-samarbejdet.
Frygter nye konflikterIrland vil fortsat være medlem af EU, mens Nordirland som en del af Storbritannien træder ud af samarbejdet den 29.
marts.
Derefter bliver grænsen mellem de to lande en af EU’s ydre grænser og skal derfor kontrolleres.
I mange år har mennesker og varer kunnet krydse grænsen uden nogen form for kontrol.
Men det ændrer sig altså, når briterne ikke længere er en del af EU, især fordi de ønsker helt at bryde med det indre marked og EU’s toldunion.
- Punktet er vigtigt for resten af EU, fordi det er vigtigt for Irland.
Den åbne grænse er en vigtig del af den Good Friday-aftale, der afsluttede den blodige konflikt i Nordirland i 1998.
Den betyder blandt andet, at nordirerne selv kan beslutte om de vil have et britisk eller et irsk pas, og de kan bo, arbejde og handle frit på tværs af grænsen, siger Karin Axelsson og fortsætter:- Det kunne lade sig gøre, fordi både Storbritannien og Irland var med i EU, men nu frygter man at en grænsedragning kan føre til nye spændinger i Nordirland mellem dem, der orienterer sig mod Storbritannien, og dem der orienterer sig mod Irland, lyder det fra EU-korrespondenten.
FacebookTwitterKopier linkEmner:Donald Tusk (politiker)|EU|Nordirland|Storbritannien|EU-forhold




https://www.dr.dk/sporten/basketball/bakken-bears-goer-klar-til-nyt-europaeisk-eventyr

BasketballBakken Bears gør klar til nyt europæisk eventyrBasketholdet Bakken Bears skal forsøge at følge op på sidste års flotte europæiske resultater, når de i aften spiller første kamp i FIBA Europe Cup.
Bakken Bears tager i aften hul på FIBA Europe Cup, når rumænske BC Steaua Bucuresti kommer på besøg i Aarhus.
Af Nikolaj Tangaa Thorngaard17.
okt.
2018 kl.
14.
07Bemærk: artiklen er mere end 30 dage gammelLæs opDansk basket og europæisk succes bliver sjældent nævnt i samme ombæring.
Sådan var det i hvert fald indtil sidste sæson.
Her blev Bakken Bears det første danske hold til at nå semifinalen i FIBA Europe Cup – europæisk basketballs fjerde største klubturnering – og det markerede en hidtil uset præstation i dansk basket.
I aften skal de så forsøge at kickstarte et nyt europæisk eventyr, når rumænske BC Steaua Bucuresti kommer på besøg i selvsamme turnering.
Læs også:Efter CL-exit: Bakken Bears får ny chance for europæisk succes- Det er meget tidligt at spå om, når første gruppekamp ikke engang er spillet endnu, men jeg tror godt, at vi kan følge op på sidste sæsons resultater, siger Bakken Bears 39-årige veteran Chris Christoffersen.
- I mine øjne betyder det dog ikke nødvendigvis, at vi skal i semifinalen igen.
Vi har nogle forhåbninger om, at vi meget gerne vil videre fra det første gruppespil, men nu må vi se.
Det er nogle stærke hold, vi er oppe imod.
Holdet skal spilles sammenDer er da også masser af udfordringer i vente for det aarhusianske basketballhold, der henover sommeren har sagt farvel til flere profiler.
Heriblandt holdets største stjerne Amerikanske DeVaughn Akoon-Purcell.
Derudover er masser af nye ansigter kommet til, og derfor er holdet endnu ikke helt sammenspillet.
- Det bliver vigtigt for os, at vi finder hinanden som hold så hurtigt som muligt.
Sidste år havde vi et helt hold, der havde været sammen i mere end to eller tre år.
Det har været en af udfordringerne i år, men vi er kommet rigtig godt efter det på det seneste.
Det er kl 18.
30 at Bakken Bears skal forsøge at tage den første skalp mod ny europæisk succesFacebookTwitterKopier link




https://www.dr.dk/sporten/oevrig/droemmen-blev-smadret-gange-nu-skal-marie-endelig-til-em-i-teamgym

Øvrig sportDrømmen blev smadret to gange: Nu skal Marie endelig til EM i TeamgymGymnasten Marie Høgh Bukh har to gange fået flået EM ud af hænderne grundet skader.
Nu vil hun have revanche ved weekendens EM i Teamgym.
Marie Høgh Bukh er klar til at tage revanche, når hun i weekenden deltager i sit første EM i Teamgym.
Af Morten Thunø17.
okt.
2018 kl.
14.
04Bemærk: artiklen er mere end 30 dage gammelLæs opBåde ved EM i 2014 og 2016 blev landsholdsprofilen Marie Høgh Bukh ramt af alvorlige skader få dage før finaledagen ved EM.
Nu står hun på gymnastikgulvet igen forud for europamesterskabet i Teamgym, men det er ikke uden frygt for, at det hele endnu en gang skal gå galt på grund af skader, fortæller hun.
- Det er svært under prøvetid og under nationale konkurrencer.
Det sidder dybt i mig, siger Marie Høgh Bukh.
- Jeg ved ikke, hvordan jeg skal komme videre fra endnu en skade.
Det har endda siddet i mig i dagligdagen.
Jeg er nervøs for at falde ned af trapper og så videre.
Det bekymrer mig på et mentalt plan.
Jeg ved, jeg er god nok til EM.
Nu skal der bare ikke ske mig noget.
Reykjavik 2014: Begyndelsen på uheldetDet var dagen før kvalifikationen til EM i Reykjavik i Island i 2014, det første gang gik galt.
Seniordamerne havde sidste træning, hvor detaljerne skulle falde på plads, og hvor alt skulle klappe frem mod kvalifikationen og finaledagen.
Marie var på trampolinen, som hun er en af landsholdets specialister i.
- Jeg kunne se, nogle af juniorholdene var der fra Danmark, og jeg tænkte, jeg ville give den alt for dem.
Efter et spring falder jeg så ud til siden og ligger bare der på måtten.
Folk kom stimlende til, og jeg blev båret ud.
Jeg vidste, det var slut, siger hun.
Læs også:Danske landsholdsherrer forud for EM: Vi vil ikke bare vinde.
Vi vil sætte nye standarderEM er den største konkurrence inden for Teamgym, da der endnu ikke findes et VM.
Det er den konkurrence, gymnasterne stræber efter.
Det er den turnering, de trimmer, tuner og forbereder sig til.
Maribor 2016: ”Shit, ikke igen”- I 2016 skal jeg springe trampolin igen.
Det var dagen før kvalifikationen.
Igen.
Og jeg føler ikke, at hovedet er det rette sted.
Men jeg springer alligevel, fortæller Marie Høgh Bukh om endnu et EM, hvor uheldet var ude.
- Jeg kommer så til at lave et andet spring, end jeg skal, og da jeg lander, tænker jeg, 'hvor pinligt'.
Der var mange, der kiggede.
Jeg lander siddende med et uventet vrid i kroppen.
Min træner kommer løbende hen til mig.
Vi havde stadig rytmetræningen tilbage, og jeg troede egentlig godt, jeg kunne være med, selvom jeg mærkede noget, der sad løst i knæet.
Vores træner var fysioterapeut, og hendes besked var deprimerende: Marie, der bliver ikke noget EM til dig.
Den dengang 21-årige gymnast havde slået en masse brusk løs i knæet.
Menisken var klemt og korsbåndet revet halvt over.
Uheldet kostede Marie Bukh otte måneders pause.
- Jeg blev ikke engang ked af det i momentet.
Det var komisk, det skete igen.
Jeg vidste ikke, hvordan jeg skulle tænke og handle.
Det var sygt, at den eneste skade, vi fik, var mig.
Det var først, da jeg vågnede dagen efter, at jeg græd.
Der forstod jeg det.
Nu er jeg ikke med igen - igen.
Lissabon 2018: Udsatte operation for at komme med til EMDen 23-årige TGA-gymnast er en af de vigtigste gymnaster på damernes landshold ved EM i Portugal, men det har krævet noget særligt at kæmpe sig tilbage efter fire sportsligt, udfordrende år med svære tanker og smerter i kroppen.
- Jeg havde efter anden skade slet ikke lyst til at være i en hal.
Men jeg havde det også sådan, at siden jeg blev udtaget til EM tilbage i 2013, så ville jeg være med til et EM på et tidspunkt, siger Marie Høgh Bukh og ved godt, at dette EM kan være sidste chance.
- Jeg mangler stadig den brusk fra skaden i 2016.
Når jeg går, er der ikke noget, der beskytter knoglerne i knæet.
Så det bliver ubehageligt, hvis jeg har lavet for meget.
Men jeg har lært, det er okay.
Det er en okay smerte, jeg skal vænne mig til.
Marie Høgh Bukh har næsten været skadesfri siden hun afsluttede genoptræningen.
Hun startede igen efter sommerferien sidste år, hvor hun i efteråret deltog i det nordiske mesterskab.
Dog kun på halvt blus.
- Jeg brækkede faktisk håndleddet sidste efterår.
En måned inden nordiske mesterskaber.
Jeg fandt ud af et halvt år efter, at det krævede en operation, men nu havde jeg levet med det i seks måneder, så mon ikke det kunne vente, tænkte jeg.
Operationen ville koste mig EM, så jeg fik det udsat, siger Marie Høgh Bukh.
Finaleuge: Nu gælder det endeligMarie Høgh Bukh er blevet skånet på landsholdet, fortæller en af landstrænerne, Mikkel Møller:- Hun har lidt nogle andre spilleregler, og det giver ro, da hun får lov at slippe lidt i nogle af de rutineprægede træningsøvelser.
Der er fuld forståelse for det på holdet, når hun står og ser lidt til.
Man vil gerne have, hun får en succesoplevelse.
Så der er nogle menneskelige overvejelser i det, siger Mikkel Møller.
EM-kvalifikationen afvikles torsdag.
Her skal Marie Høgh Bukh komme sikkert igennem inden finaledagen lørdag, hvor hun er afgørende i forhold til EM-bronzen, som Danmark som minimum tilstræber at forsvare, siger landstræneren.
- Marie er lidt af en specialist på trampolin og springer rigtig svære spring.
Men der er ikke nogle seniordamer - udover vores yngste gymnast, Signe Friis Pedersen - der springer alle seks spring.
- Marie ser skarp ud med de ting, hun skal.
Vi har haft en god dialog med klubtrænerne, og alle har været åbne omkring, hvad hun kan og ikke kan.
Vi har lavet gode aftaler og klare linjer, så hun ikke skal tænke på andet end sine egne omgange, siger Mikkel Møller.
Selv vil Marie Høgh Bukh sørge for at nyde dette EM - og selvfølgelig undgå en gentagelse af de sidste års sorte uheld.
- Nu vil jeg bevise mig selv.
Jeg vil vise, jeg er dygtig nok.
Det skal ikke være synd for mig.
Jeg glæder mig sindssygt meget.
Jeg kan slet ikke vente.
Jeg vil bare gøre alt, hvad jeg kan og lande på benene, så jeg ikke fortryder noget.
Og nyde hvert sekund.
Det skal man huske.
Jeg vil nyde at være der.
At være på EM-gulvet langt om længe, siger Marie Høgh Bukh.
EM i Teamgym vises på DR TV lørdag fra klokken 12.
00.
Kvindelandsholdet går i gang klokken 14.
00 og herrernes finale starter klokken 16.
00.
FacebookTwitterKopier linkEmner:Gymnastik|Reykjavik|Island|Portugal|Lissabon




https://www.dr.dk/nyheder/udland/hvem-var-jamal-khashoggi-fra-insider-til-kendt-kritiker-af-kongedoemmet

Khashoggi-sagenSe temaUdlandHvem var Jamal Khashoggi?
Fra insider til kendt kritiker af kongedømmetDen forsvundne journalist har sammenlignet Saudi-Arabiens kronprins med Putin og kritiseret ham for gøre styret uudholdeligt at bo i.
Jamal Khashoggi har været forsvundet siden den 2.
oktober.
Tyrkiet beskylder Saudi-Arabien for at have dræbt ham.
Af Sofie Dyjak17.
okt.
2018 kl.
13.
34Bemærk: artiklen er mere end 30 dage gammelLæs opSiden den 2.
oktober har den saudiarabiske journalist Jamal Khashoggi været forsvundet på mystisk vis.
Han blev sidst set gå ind på Saudi-Arabiens konsulat i den tyrkiske storby Istanbul.
Rygterne om, hvad der er sket med ham, har floreret lige siden.
Men hvem er manden, som Tyrkiet mener, er blevet myrdet med fuldt overlæg af saudiarabiske sikkerhedsagenter?
Få svaret her.
Hvem er Jamal Khashoggi?
Han blev født i Saudi-Arabien i 1958, hvor han også voksede op.
Han har taget en bachelor i journalistik i USA og har siden arbejdet som både redaktør og skribent på flere arabiske medier samt skrevet kritiske klummer om styret i Saudi-Arabien i blandt andre det amerikanske medie The Washington Post.
Læs også:OVERBLIK Olie, våben og Snapchat: Fire grunde til at Saudi-Arabien er svære at straffeKhashoggi slog for alvor sit navn fast i Mellemøsten, da han i 1980'erne lavede en række interviews med Osama bin Laden - grundlæggeren af terrornetværket al-Qaeda - for det saudiarabiske medie Al-Hayat.
I 00'erne blev Jamal Khashoggi fyret som chefredaktør for det statskontrollerede medie.
Det skete ifølge Bloomberg, fordi han blandt andet fik journalisterne til at kritisere måden religiøse værdier bliver håndhævet på i Saudi-Arabien.
Læs også:Korrespondent: Forsvunden journalist kan føre til diplomatisk strid mellem Tyrkiet og Saudi-ArabienUdenlandske medier har hyppigt brugt Khashoggi som ekspert i Saudi-Arabien.
I 2017 flyttede han fra Saudi-Arabien til USA af frygt for at blive fængslet for sin kritik af kongedømmet.
I The Washington Post skrev han sådan her om beslutningen:- Jeg har forladt mit hjem, min familie og mit job, og jeg hæver stemmen.
Hvis jeg ikke gør det, ville jeg forråde dem, som er havnet i fængsel.
Jeg kan tale, mens andre ikke kan.
Jeg vil have, at I skal vide, at Saudi-Arabien ikke altid har været, som det er nu.
Vi saudiarabere fortjener bedre.
Hvad er Khashoggis relation til kongedømmet?
Udover at arbejde som journalist har Khashoggi også haft job som medierådgiver for saudiarabiske ambassadører i både Washington og London.
Et job der gav ham kontakter i inderkredsen af den saudiarabiske kongefamilie.
Khashoggi blev i fine saudiarabiske kredse kendt for at stille for mange kritiske spørgsmål til landets styre, men alligevel fik han opbygget et særligt kendskab til det magtfulde kongehus.
- Han var ikke i opposition til kongefamilien, men han ønskede reformer.
Derfor kritiserede han systemet og prøvede at foreslå reformer til at gøre det bedre.
Selvom han aldrig har været direkte imod styret eller ønskede at vælte kongen, så er det alligevel ikke acceptabelt i Saudi-Arabien, siger forsker Ehab Galal fra Københavns Universitet til Jyllands-Posten.
Læs også:Saudi-Arabien afviser anklager om drab på journalistVen af magteliten i Saudi-Arabien kan man ikke kalde ham og især ikke i de seneste år.
I midten af 2017 blev Khashoggi beordret til at "holde kæft" af kongefamilien, efter han havde publiceret et Twitter-opslag, som udtrykte kritik af kongehuset.
Og det var angiveligt den melding, der fik ham til at flytte til USA.
Det skriver blandt andre Al-Jazeera.
Den saudiarabiske kronprins, Mohammed bin Salman, har fået meget kritik af Khashoggi i The Washington Post.
Kongedømmet har afholdt sig fra at udtale sig kritisk i medierne om Khashoggi, siden han forsvandt.
Hvad har Khashoggi kritiseret kongedømmet for?
'Saudi-Arabien har ikke altid været så undertrykkende.
Nu er det uudholdeligt'.
Sådan lød overskriften i en af Khashoggis klummer i The Washington Post fra september sidste år.
Her retter han skarp kritik mod den saudiarabiske kronprins, Mohammed bin Salman.
Læs også:Avis om forsvunden journalist: Saudi-Arabien fjernede optagelser fra konsulatKronprinsen har fungeret som de facto leder af Saudi-Arabien siden juni 2017, og selvom han har forsøgt at slå sig op på at ville modernisere det religiøse kongedømme, så har Khashoggi gentagne gange været kritisk over for ham.
Khashoggi ønsker demokratiske reformer og mange flere forandringer i landet.
Og med overskrifter som "Saudi-Arabiens kronprins opfører sig som Putin" har han i klummer i The Washington Post især kritiseret kronprinsen for hans nultolerance over for kritik og fængsling af modstandere, styrets totale kontrol over medier og korruption i landet.
Her taler Jamal Khashoggi til en konference i London.
Det skete få dage inden, han sidst blev set.
(Foto: Handout .
© Scanpix)Meningen var, at Khashoggi den 4.
oktober skulle publicere endnu en klumme i The Washington Post, men der blev aldrig skrevet et eneste ord på den.
Han forsvandt to dage inden deadline.
Hvad skulle han på Saudi-Arabiens konsulat i Istanbul?
Den 2.
oktober besøgte Khashoggi det saudiarabiske konsulat i Istanbul.
Han skulle have styr på de sidste papirer forud for sit bryllup med tyrkiske Hatice Cengiz.
Kort tid inden havde parret købt en lejlighed sammen i Tyrkiet.
Meningen var, at de efter konsulatbesøget skulle købe ting til deres nye hjem, men Khashoggi kom aldrig ud til Hatice Cengiz, der ventede på ham.
Hatice Cengiz ventede på sin forlovede Khashoggi ude foran konsulatet i Istanbul.
Han kom aldrig ud til hende.
En uge efter at Khashoggi forsvandt, skrev hun følgende i The Washington Post:- Vi var ved at lave bryllupsplaner, planer for livet.
Efter konsulatet skulle vi købe ting til vores nye hjem og beslutte en dato (for brylluppet, red.
).
Det eneste, vi manglede, var et stykke papir.
I indlægget opfordrede Hatice Cengiz også den amerikanske præsident, Donald Trump, til at gå ind i sagen.
Overblik: Klik på de røde punkter og se, hvad der har udspillet sig hvor:Kilder: The Washington Post, Jyllands-Posten, Bloomberg, Al-Jazeera og New York Times.
FacebookTwitterKopier linkEmner:Donald Trump (politiker)|Osama bin Laden (terrorist)|Saudi-Arabien|Washington Post|Royalt




https://www.dr.dk/nyheder/udland/avis-saudiarabisk-kronprins-bodyguard-blandt-agenterne-mistaenkt-drab-paa-journalist

Khashoggi-sagenSe temaUdlandAvis: Saudiarabisk kronprins' bodyguard blandt agenterne mistænkt for drab på journalistAmerikansk avis skriver, at mindst ni af de mistænkte saudiarabiske agenter havde tætte forbindelser til den saudiarabiske kronprins.
Billederne her kommer fra overvågningsbilleder fra Istanbul lufthavn, og viser angiveligt 10 af de 15 saudiarabiske agenter, da de den 2.
oktober ankom til Tyrkiet.
Af Lise Karlshøj Ipsen17.
okt.
2018 kl.
13.
33Bemærk: artiklen er mere end 30 dage gammelLæs opHouston, Madrid, Paris, Boston.
Den saudiarabiske kronprins - og landets de facto leder - havde travlt i foråret, hvor han rejste rundt i verden og besøgte statsoverhoveder.
Avisen New York Times har billeder fra alle fire besøg - og ved alle fire lejligheder står den samme mand i baggrunden med alvorlig mine og holder øje med folkemængderne.
New York Times og avisens kilder identificerer manden som Maher Abdulaziz Mutreb, tidligere diplomat på den saudiarabiske ambassade i London i 2007 - og nu angiveligt en slags bodyguard for den saudiarabiske kronprins.
Dette overvågningsbillede viser angiveligt Maher Abdulaziz Mutreb ankomme til Istanbul lufthavn.
Samme mand, som har rejst verden rundt med kronprins bin Salman som en slags bodyguard.
Samme mand er på overvågningsbilleder fra Istanbul lufthavn frigivet af tyrkiske myndigher.
Han ankom på dagen for Jamal Khashoggis forsvinden sammen med 14 andre saudiarabiske agenter - og tog afsted samme dag.
Agenter i lufthavn var ikke tilfældigeDen saudiarabiske kronprins, bin Salman, og hans far, Kong Salman, har nægtet ethvert kendskab til den kritiske journalists forsvinden.
Men efter pres fra blandt andet det amerikanske senat og en række amerikanske virksomheder med base i Saudi-Arabien, er tyrkiske og saudiarabiske myndigheder gået sammen om en efterforskning.
Den amerikansk præsident, Donald Trump, luftede forleden muligheden for, at Khashoggi kunne være blevet dræbt af 'udefrakommende mordere'.
Men den forklaring kan vise sig at blive svær at fastholde.
New York Times, mener nemlig at kunne bevise, at ni af de saudiarabiske agenter, som tyrkiske myndigheder mistænker for at være rejst til Istanbul med det ene formål at dræbe Khashoggi, har tætte forbindelser til kronprins Mohammed bin Salman.
Den saudiarabiske kronprins - og de facto leder af landet - Mohammed bin Salman, nægter at kende noget til Jamal Khashoggis forsvinden.
Udover 'bodyguarden' som i foråret rejste verden rundt med kronprinsen, så har New York Times identificeret otte andre, som alle har arbejdet for enten sikkerhedstjenesten, militæret eller ministerier i Saudi-Arabien.
Manden med savenIfølge højtstående tyrkiske myndighedspersoner fløj de 15 saudiarabiske agenter den 2.
oktober til Istanbul, dræbte Khashoggi, skar hans krop i stykker med en medbragt knoglesav medbragt til formålet, og rejste samme dag tilbage til Saudi-Arabien.
De saudiarabiske myndigheder afviser, at der skal have været tale om agenter, men påstår i stedet, at mændene var turister på besøg i Istanbul.
Ifølge New York Times er en af agenterne retsmediciner, som bestrider ledende stillinger i både det saudiarabiske indenrigsministerium og inden for den medicinske verden.
Ifølge avisens kilder tager en mand som ham kun mod ordrer fra højt-rangerende saudiarabiske myndigheder.
FacebookTwitterKopier linkEmner:Donald Trump (politiker)|New York Times|Saudi-Arabien|Istanbul|Sikringsbranchen




https://www.dr.dk/nyheder/udland/politisk-leder-gerningsmand-bag-krim-angreb-er-identificeret

UdlandPolitisk leder: Gerningsmand bag Krim-angreb er identificeretIfølge Krims premierminister var det en 18-årig elev, der skød og dræbte 17 personer.
En såret bliver her kørt væk fra skolen på Krim-halvøen.
Af Per Bang Thomsen17.
okt.
2018 kl.
13.
21 | opdateret 17.
okt.
2018 kl.
15.
20Bemærk: artiklen er mere end 30 dage gammelLæs opDet var en lokal, 18-årig fjerdeårselev, som tidligere i dag stod bag det dødelige angreb på en teknisk skole på Krim-halvøen.
Det fortæller Sergei Aksyonov, der er premierminister på halvøen, ifølge nyhedsbureauet Reuters.
Angrebet fandt sted i havnebyen Kertj, der ligger i den østlige del af halvøen, som Rusland annekterede fra Ukraine i 2014.
Ifølge premierministeren tog den formodede gerningsmand sit eget liv efter angrebet, der har kostet mindst 17 personer livet og såret mindst 40, heraf flere alvorligt.
Sergei Aksyonov vil ikke ud med navnet på den formodede gerningsmand, men Ruslands nationale antiterrormyndighed oplyser ligeledes, at han begik selvmord efter angrebet.
Kertj ligger i den østlige del af Krim.
(© DR Nyheder)Skiftende forklaringerDet er endnu uvist, hvad der helt præcist er sket på skolen.
Fakta om KrimHalvøen Krim, der strækker sig ud i Sortehavet og kun er forbundet til resten af Ukraine ved en smal landtange.
Krim er en region under Ukraine, der skal følge ukrainsk lov, men har et parlament.
I 1783 blev halvøen russisk, og Ruslands sortehavsflåde blev placeret i Sevastopol på Krim.
Indtil 1954 tilhørte Krim den russiske sovjetrepublik.
Men her skænkede russerne halvøen til Ukraine.
Befolkningen på Krim er overvejende russisk.
Til at begynde med lød det fra den russiske nationalgarde, at en hjemmelavet bombe, der indeholdt metaldele, var eksploderet i skolens kantine.
- En eksplosion på skolen i byen Kertj var et terrorangreb, hvor der blev anvendt en hjemmelavet bombe, sagde Sergej Melikov fra nationalgarden ifølge russiske medier.
Men Sledkom, der er den russiske undersøgelsekomité, oplyser nu, at alle ofrene er blevet dræbt af skud.
Overvågningsbilleder fra skolen viser, at den formodede gerningsmand ankom til skolen med et gevær, hvorefter han skød efter både elever og lærere.
Derudover er der ifølge myndighederne ikke længere tale om et terrorangreb, men et masseskyderi.
Ifølge den russiske præsident, Vladimir Putin, forsøger man nu at få kortlagt motivet bag masseskyderiet.
Der er blevet erklæret undtagelsestilstand på Krim-halvøen, skriver nyhedsbureauet AP, og det russiske forsvarsministerium har meddelt, at det sender militær og materiel til halvøen for at hjælpe ofrene for angrebet.
Krim-halvøen har i de seneste år været genstand for stor diplomatisk strid.
Ifølge Ukraine og den vestlige verden er halvøen en del af Ukraine, som russerne ulovligt har besat.
Den russiske regering mener derimod, at halvøen er en del af Rusland, og at den med annekteringen nu er blevet genforenet med resten af Rusland.
FacebookTwitterKopier linkEmner:Rusland|Ukraine




https://www.dr.dk/sporten/fodbold/championsleague/haevnens-time-broendby-i-champions-league-revanche-vil-vaere-kaempe

Champions LeagueHævnens time for Brøndby i Champions League: 'Revanche vil være kæmpe stort'Brøndby møder norske LSK i 1/8-finalen, som sendte danskerne ud af Champions League i sidste sæson.
Nanna Christiansen og hendes holdkammerater i Brøndby glæder sig til at møde norsk LSK igen i Champions League.
Af Kasper Heide Lund17.
okt.
2018 kl.
13.
14 | opdateret 17.
okt.
2018 kl.
14.
27Bemærk: artiklen er mere end 30 dage gammelLæs opDet er revanchetid for Brøndby i fodboldens Champions League, når det danske kvindehold onsdag aften skal i aktion i 1/8-finalen.
Her står brøndbyerne overfor norske LSK fra Lillestrøm, som i sidste sæson sendte de danske pokalvindere ud af det fine selskab i 1/16-finalen.
Derfor skal det samlede nederlag på 3-1 nu vaskes væk.
Læs også:Brøndby møder ond ånd i Champions League- Vi synes, det er mega fedt, at vi får revanche imod dem.
Vi vil gerne vise, at vi har udviklet os helt vildt meget det sidste års tid.
Vores muligheder er gode, fordi vi er blevet meget bedre som hold, og vi har fået nogle nye spillere til.
Så vi har en god tro på os selv og er sikker på, at vi kan klare den, siger midtbanespilleren Nanna Christiansen.
- Jeg tror, det er meget 50/50.
De kan få favoritværdigheden i den første kamp, fordi de har hjemmebane, men vi går efter at få et rigtig godt resultat med nogle udebanemål.
Vi er blevet mere erfarne i vores spil og laver ikke helt de samme fejl, som vi gjorde på samme tidspunkt sidste år.
Vi er blevet bedre som hold, og det håber jeg også man kan se, når vi spillerPer Nielsen, Cheftræner for Brøndby1/8-finalerne bliver afviklet over to kampe – den første onsdag i Lillestrøm og så returopgør om to uger på Brøndby Stadion - og det bliver et selvtillidsfuldt norsk hold, Brøndby skal møde.
LSK deltager i Champions League, efter de vandt det norske mesterskab i sidste år.
En præstation klubben fra Lillestrøm er på vej til at gentage i år.
Forud for mødet med danskerne har mesterholdet således vundet de første 19 kampe i den norske liga.
Alligevel har Brøndbys cheftræner Per Nielsen store forhåbninger til, at hans mandskab kan få hævn over nordmændene.
Vi håber virkelig at spille godt mod Lillestrøm og klare den, fordi så har vi både nået vores mål i Champions League, og fået revanche mod dem.
Det ville være kæmpe stort for os.
Nanna Christiansen, Spiller i Brøndby- Vi har større forventninger til at gå videre denne gang, men vi er også godt klare over, at det er et godt hold, vi møder.
De er sindssygt godt kørende, men vi er optimistiske ogspiller også selv god fodbold.
Så vi er i hvert fald sikre på, at vi kan give dem kamp til stregen.
Læs også:CL-sejr og tilskuerrekord i Brøndby: 'Noget man drømmer om'- Vi er blevet mere erfarne i vores spil og laver ikke helt de samme fejl, som vi gjorde på samme tidspunkt sidste år.
Vi er blevet bedre som hold, og det håber jeg også man kan se, når vi spiller, siger han.
Brøndby på mesterskabskursBrøndby ankommer også med god grund til at have en stor tro på egne evner.
Holdet er ubesejret i kvindeligaen, hvor det er blevet til 7 sejre og en enkelt uafgjort, ligesom at man formåede at sende italienske Juventus ud af Champions League i den senest runde med en samlet sejr på 3-2.
Læs også:VIDEO Brøndby-triumf: Sender Juventus ud af Champions LeagueOg netop de to opgør mod mesterholdet fra støvlelandet kan danskerne bruge til meget i håbet om at klare sig videre til kvartfinalen i Champions League.
Jeg tror, det er meget 50/50.
De kan få favoritværdiheden i den første kamp, fordi de har hjemmebane, men vi går efter at få et rigtig godt resultat med nogle udebanemål.
Nanna Christiansen, spiller i Brøndby- Forventningerne er, at vi går ud og er lige som omhyggelige med tingene, som vi var mod Juventus.
Det bliver to tætte kampe, men er vi lige så fokusererede som mod Juventus, så har vi også en fair chance for at stå med sejren efter de to kampe, forklarer Per Nielsen.
Hvis det lykkes, så vil det betyde, at Brøndby også skal spille Champions League efter nytår, hvilket samtidig opfylder målsætningen for deltagelsen i den europæiske klubturnering.
Derfor vil det også kun gøre nedturen det større, hvis revanchen mod LSK og ikke mindst avancementet til kvartfinalen udebliver.
Læs også:Europæiske topklubber storsatser på kvindefodbold: Det kan gå ud over de danske klubber- Det vil være en kæmpe skuffelse.
Sidste år vidste vi, at vi var et helt nyt hold, og vi kendte dårligt hinanden – der var rigtig mange nye spillere.
Nu er vi rigtig godt kørende som hold og har fået nye spillere til, siger Nanna Christiansen.
- Så vi håber virkelig at spille godt mod Lillestrøm og klare den, fordi så har vi både nået vores mål i Champions League, og fået revanche mod dem.
Det ville være kæmpe stort for os.
Brøndby møder norsk LSK klokken 18.
30 onsdag aften i Lillestrøm, mens der er returkamp på den københavnske vestegn den 31.
oktober.
FacebookTwitterKopier linkEmner:Brøndby|Norge|Juventus FC|Fodbold|Brøndby Stadion




https://www.dr.dk/nyheder/kultur/studievaert-kaldte-james-bond-kastreret-bar-sin-datter-i-baeresele

KulturStudievært kaldte James Bond for kastreret: Bar sin datter i bæreseleFædre og Captain America kommer til undsætning på Twitter, hvor fædrerollen debatteres heftigt.
Her ses billedet af Daniel Craig med bæresele på i New York, der bliver debatteret heftigt på sociale medier.
Af Kevin Ahrens17.
okt.
2018 kl.
12.
36 | opdateret 18.
okt.
2018 kl.
08.
56Bemærk: artiklen er mere end 30 dage gammelLæs opEn mand iført bæresele og baby på brystet.
Ikke ligefrem et usædvanligt syn i gadebilledet.
Men når manden hedder Daniel Craig og spiller James Bond, er det en helt anden sag.
Et billede af 007-skuespilleren med daggamle skægstubbe, iført en Liverpool-kasket, hornbriller og sin få uger gamle datter i bæresele går lige nu verden rundt.
Billedet fik nemlig den kendte britiske journalist og studievært Piers Morgan til tasterne på Twitter, skriver Washington Post og BBC.
Til billedet af 50-årige Daniel Craig skriver han, "Åh 007.
.
Ikke også dig?
!
!
!
"Daniel Craig havde nok ikke set det komme, at hans gåtur med datteren i New Yorks gader skulle medføre debat om køn og faderrollen.
Det er dog ikke så meget teksten som de efterfølgende hashtags, der har fået sindene i kog på Twitter.
Her skriver Piers Morgan #papoose (form for bæresele, red.
) og #emasculatedBond (kastreret Bond, red.
).
Maskuline fædreTweetet er i skrivende stund blevet retweetet 1.
079 gange, liket 8.
221 gange, mens flere end 15.
000 har kommenteret det.
Og et tweet på få tegn blev til en debat om, hvad det vil sige at være far.
Mange af kommentarerne er blevet sendt sammen med billeder, der viser fædre med bæresele og baby i forskellige situationer.
Én har sin baby på brystet, mens han holder en fisk i hver hånd, en anden far vandrer i bjergene med bæresele på og en tredje ligger på maven og fotograferer, mens hans baby ligger og slapper af på farens ryg.
- Glad for at finde ud af, at jeg er lige så umandig som Daniel Craig, skriver fotograf-faren Steve Ashby til sit billede.
Josh Howells er en af fædrene, der har svaret Piers Morgan igen med et billede.
 Richard Jackson og søn sendte også Piers Morgan et billede - et billede med masser af stil.
 - Glad for at finde ud af, at jeg er lige så umandig som Daniel Craig, skriver Steve Ashby på Twitter.
1 / 3Josh Howells er en af fædrene, der har svaret Piers Morgan igen med et billede.
1 / 3Richard Jackson og søn sendte også Piers Morgan et billede - et billede med masser af stil.
2 / 3- Glad for at finde ud af, at jeg er lige så umandig som Daniel Craig, skriver Steve Ashby på Twitter.
3 / 3Hvis du har et billede, hvor du rigtig føler dig som far, så send det hellere end gerne til 1212@dr.
dk.
Captain America i forsvarOgså filmstjernen Chris Evans, der er mest kendt for sin rolle som superhelten Captain America, har kastet sig ind i debatten.
- Man er virkelig usikker på sin egen maskulinitet, hvis man blander sig i, hvordan en anden mand bærer sit barn.
En mand, der bruger tid på at kvantificere maskulinitet, er skrækslagen indeni, skrev han på Twitter.
Det gav Piers Morgan, der i øjeblikket er vært i den britiske version af Go' Morgen Danmark, dog ikke meget for.
Chris Evans har spillet Captain America i de seneste meget populære Avengers-film.
- Hvad synes du Trump?
Den kontroversielle studievært svarede koldt: "Captain America ville aldrig bruge bæresele.
"Han prøvede endda at få præsident Donald Trump ind i debatten ved at spørge på Twitter, hvad præsidenten synes om bæreseler.
Donald Trump har dog ikke svaret endnu.
Hvorfor Piers Morgan hader bæreseler, vides ikke, men det seneste døgns massive kritik har ikke rokket ved hans synspunkt.
- Jeg hader bare bæreseler.
Jeg ved, at den skrigende Twitter-bande forsøger at mobbe mig til at kunne lide dem, men deres mission vil fejle, skriver han på Twitter.
FacebookTwitterKopier linkEmner:Donald Trump (politiker)|Twitter|Storbritannien|BBC|England




https://www.dr.dk/nyheder/penge/korrespondent-afvisning-af-kandidat-er-fuldtonet-krise-banken

Hvidvask i Danske BankSe temaPengeKorrespondent: Afvisning af kandidat er fuldtonet krise for bankenDanske Bank er fortsat uden permanent topchef efter Finanstilsynets afvisning af Jacob Aarup-Andersen.
Danske Banks hovedkvarter i København.
Af Mikkel Jensen17.
okt.
2018 kl.
12.
29Bemærk: artiklen er mere end 30 dage gammelLæs opDet bliver ikke den 40-årige Jacob Aarup-Andersen, der kommer til at bestride posten som administrerende direktør i Danske Bank.
Det står klart, efter det i dag kom frem, at Finanstilsynet har afvist at godkende Jacob Aarup-Andersen som ny topchef.
Læs også:Finanstilsynet afviser Danske Banks topkandidat som ny direktørOg det er altså dårligt nyt for banken.
- Det er et stort nederlag for bankens bestyrelse at få vraget sin kandidat af Finanstilsynet.
Og bestyrelsen står i forvejen vingeskudt efter hvidvask-skandalen, så der er tale om en fuldtonet krise for banken, siger DR's erhvervskorrespondent, Jakob Ussing.
Tillidskrise og manglende erfaringDanske Bank befinder sig i en dyb tillids- og ledelseskrise oven på hvidvaskskandalen i bankens estiske filial.
At det ikke har været muligt at få godkendt bankens interne kandidat er med til at forværre krisen, siger Jakob Ussing.
- Der er behov for en topchef, som kan genoprette tilliden til banken hos såvel kunder som myndigheder og politikere, og her har Finanstilsynet tilsyneladende vurderet, at den kun 40-årige Jacob Aarup-Andersen havde for lidt ledelseserfaring.
Det er på sin vis overraskende, at Finanstilsynet har sagt nej til Danske Banks egen kandidat, fordi det er med til at forstærke den store tillidskrise, forklarer Jakob Ussing, men omvendt har hensynet til en mere erfaren topchef tilsyneladende vejet tungere.
- Finanstilsynet må have vurderet, at der skal en tungere ledelseserfaring til - også for at løse tillidskrisen - selv om beslutningen måske forstærker krisen på den helt korte bane.
Læs også:Han var udset til Danmarks tungeste bankpostJacob Aarup-Andersen har været en del af Danske Banks ledelse siden 2016.
Først som finansdirektør og siden foråret 2018 som chef for bankens Wealth Management-afdeling.
Inden da var han finansdirektør i Danica Pension.
De få år i bankens ledelse er afgørende for, at Finanstilsynet ikke vil godkende Jacob Aarup-Andersen.
- For store banker i eurozonen gælder det, at topchefer skal have 10 års erfaring i finansverdenen, og at en stor del af de år skal være i ledelsesstillinger.
Jacob Aarup-Andersen kom altså først ind i Danske Banks direktion for to og et halvt år siden.
De samme regler gælder ikke i Danmark, men Finanstilsynet skeler også til disse regler og har altså i den samlede vurdering konkluderet, at der er behov for en mere erfaren topchef i den situation, som banken befinder sig i.
Få oplagte kandidaterDanske Banks bestyrelsesformand, Ole Andersen, skriver i en pressemeddelelse udsendt af banken, at bestyrelsen har dialog med andre potentielle kandidater, og at de nu vil forsætte rekrutteringsprocessen.
Problemet er dog ifølge Jakob Ussing, at der ikke er så mange oplagte kandidater til posten, som kan tiltræde hurtigt.
- Den nye topchef skal nemlig både have den nødvendige bankerfaring, og vedkommende skal være tillidvækkende i forhold til såvel kunder, myndigheder som politikere.
Samtidig skal vedkommende helst kunne tiltræde hurtigt, så det er ikke så let at pege på den helt oplagte kandidat i forhold til alle de kriterier.
Siden Thomas Borgen fratrådte sin stilling den 1.
oktober, har Jesper Nielsen været midlertidig administerende direktør i banken.
En stilling han fortsætter i.
Alligevel så gælder det altså om at få en ny direktør på plads så hurtigt som muligt for Danske Bank, siger Jakob Ussing.
- Den midlertidige topchef Jesper Nielsen, der ikke har været i spil til at overtage posten som topchef mere permanent, er en erfaren herre, så bankens daglige drift er ikke som sådan udfordret.
Men jo længere tid, der går inden en ny topchef er på plads, desto længere tid går der også, inden banken kan slå en streg i sandet og for alvor komme i gang med at få tilliden til banken genopbygget.
FacebookTwitterKopier linkEmner:Danske Bank|Finanstilsynet|Jacob Aarup-Andersen (erhvervsleder)|Thomas F.
Borgen (erhvervsleder)|Pengeinstitutter




https://www.dr.dk/nyheder/penge/han-var-udset-til-danmarks-tungeste-bankpost

Hvidvask i Danske BankSe temaPengeHan var udset til Danmarks tungeste bankpost40-årige Jacob Aarup-Andersen har gjort kometkarriere i finansverdenen.
Men sidste skridt på stigen blev i dag afvist.
Jacob Aarup-Andersen Af Mikkel Jensen17.
okt.
2018 kl.
12.
26Bemærk: artiklen er mere end 30 dage gammelLæs opFynboen med kometkarrieren.
Himmelstormeren.
Finanskometen og gulddrengen.
Alle er prædikater, som er brugt om Jacob Aarup-Andersen, der stod til at blive den yngste administrerende direktør i Danske Banks historie.
Og det er i den grad en mand, der har gjort kometkarriere.
For selv om Jacob Aarup-Andersen allerede har tilbragt de seneste 19 år i finansverdenen, så er han kun 40 år.
Men med den unge alder følger der også manglende erfaring i ledelse af en bank.
Og det betyder, at Finanstilsynet ikke vil godkende fynboen til posten som administrerende direktør i landets største bank.
Jacob Aarup-Andersen, Blå Bog:Karriere:2018 - nu: Chef for Wealth Management hos Danske Bank.
2016-2018: Finansdirektør i Danske Bank.
2014-2016: Finansdirektør i Danica Pension.
2012-2014: Chefporteføljemanager i Danske Bank, Danske Capital.
2010-2012: Principal hos TPG-Axon Capital (UK) LLP.
2006-2010: Partner og Investment Manager hos Montrica Investment Management LLP.
2005-2006: Investeringsanalytiker hos Highbridge Capital Management (UK) Limited.
2002-2005: Associate hos Goldman Sachs International.
1999-2002: Studentermedhjælp hos Finansrådet.
Bestyrelsesposter:Danica Pension, Livsforsikringsaktieselskab (formand) Forsikringsselskabet Danica, Skadeforsikringsaktieselskab af 1999 (formand) Danske Invest Management A/S (formand) Kreditforeningen Danmarks Pensionsafviklingskasse (formand) Realkredit Danmark A/S (viceformand)Uddannelse:Cand.
polit.
fra Københavns Universitet i 2002.
Gymnasium: Odense Katedralskole (1993-1996) Folkeskole: Skt.
Klemens i Odense (1983-1993)Kilde: Danske Bank, LinkedIn, Finans, Berlingske Business, BT.
- Generelt vil man sige, at en CEO som tiltræder i en ny organisation skal have 5-7 års erfaring fra en tilsvarende position, og det har Jacob Aarup-Andersen jo på ingen måde, siger Stephen Bruyant-Langer der er personlig rådgiver og stifter af The Personal Business Plan.
En unik studentermedhjælpI gymnasiet var det dog ikke tunge økonomiske bøger og selvbiografier fra finansmoguler, der fyldte Jacob Aarup-Andersens bogreol.
I et portrætinterview til Børsen, sagde han:- Jeg brugte størstedelen af min tid på Nietzsche, Dostojevskil, Kant, Kierkegaard og Sartre.
Jeg læste ikke Warren Buffets seneste bog eller sad med en karriereplan om at skulle ende som finansdirektør i Danske Bank.
Læs også:Finanstilsynet afviser Danske Banks topkandidat som ny direktørPå trods af den boglige interesse, så blev det finansverdenen, der trak i Jacob Aarup-Andersen.
Som ung økonomistuderende ved Københavns Universitet blev han i 1999 ansat som studentermedhælper ved bankernes interesseorganisation Finansrådet under daværende direktør Lars Barfoed.
Det var en kløgtig ung mand, der var blevet ansat, og han formåede at give et varigt aftryk blandt flere medarbejdere, heriblandt den tidligere vicedirektør Klaus Willerslev-Olsen.
- Han var et sympatisk menneske og meget vellidt af alle.
Og så var han fagligt dygtigt.
Der var gensidigt positive vibrationer mellem ham og de andre ansatte i Finansrådet dengang, fortæller Klaus Willerslev-Olsen.
Goldman Sachs skabte en dannet bankmandOg som ordet studentermedhjælp jo antyder, så var der også et studie, der skulle gøres færdigt.
I 2002 blev Jacob Aarup-Andersen cand.
polit – det, der i daglig tales kaldes for økonom - fra Københavns Universitet.
Kort tid derefter tog han til London med gymnasiekæresten Stine, som han nu er gift med, for at arbejde for investeringsbanken Goldman Sachs.
En stilling han bestred i 3 år og en måned, men som stadig spøger i kulissen.
- Det var og er den hårde skole, men det er også den mest fantastiske skole, hvis du spørger mig.
Man arbejder ekstreme timer, men man får også rigtig meget ansvar.
Man bliver en del af superspændende processer og arbejder sammen med meget intelligente mennesker, som man virkelig kan lære af, sagde Jacob Aarup-Andersen i et portrætinterview i Børsen tilbage i 2014.
For selvom tiden i investeringsbanken var med til at danne en disciplineret og struktureret bankmand, så udstråler bankens forretningsmetoder også alt det, som Danske Bank i den kommende tid skal prøve at distancere sig fra for at komme sig over hvidvaskskandalen og opbygge offentlighedens tillid.
- I Goldman Sachs er man rigtig gode til at tjene penge.
Men det er på den gammeldags Gordon Gecko-agtige måde, hvor investeringer er kortsigtede.
Det er ikke længere nok.
I 2018 er man også nødt til at lave noget, der er moralsk forsvarligt, siger professor i ledelse og økonomi ved Aalborg Universitet, Anders Drejer.
Hedgefondenes hemmelige verdenI London tog karrieren hurtigt fart.
Efter to år i Goldman Sachs blev Jacob Aarup-Andersen ganske usædvanligt forfremmet, før Goldman Sachs system ellers tillod det.
Kanonkarrieren i investeringsbanken er noget, der i den grad kan åbne døre i London, og kort efter forfremmelsen i Goldman Sachs blev han rekrutteret af en tidligere Goldman Sachs-partner til hedgefonden Highbridge Capital.
Men efter kun et år var han allerede på vej videre til næste sted.
Læs også:Korrespondent: Afvisning af kandidat er kæmpe nederlag for Danske Banks bestyrelseI 2006 var han nemlig selv med til at stifte hedgefonden Montrica.
Men at drive en hedgefond adskiller sig betragteligt fra det, vi normalt karakteriserer som normal bank- og investeringsforretning.
- Det er en verden af ren spekulation.
Og det er fint at spekulere, hvis man er dygtig.
Det, som kritikken har været af hedgefonde generelt, er, at kunderne har fundet ud af, at nogle af hedgefondene ikke har været så dygtige til det alligevel, forklarer Anders Drejer.
Tilbage til DanmarkI 2012 traf Jacob Aarup-Andersen så det, han har kaldt sin karrieres sværeste beslutning.
Nemlig at forlade London og vende tilbage til Danmark.
Først som porteføljeforvalter i Danske Capital og senere som finansdirektør i Danica Pension – et pensionsselskab, der er ejet af Danske Bank.
Her var udfordringen at få vendt Danicas afkast, der havde haltet efter konkurrenternes.
Her lykkedes det ham at kapre nogle af landets dygtigste investeringsfolk fra konkurrenten PFA, og skabe medvind for Danica.
Som ofte før nåede Jacob Aarup-Andersen ikke at bestride posten i mange år.
Succesen i Danica Pension gjorde, at ledelse i Danske Bank fik øjnene op for det unge talent, der blev tilbudt jobbet som finansdirektør i banken.
Bankdirektør med private selskaberDa Jacob Aarup-Andersens navn kom frem som favorit til at overtage direktørposten i Danske Bank for uger tilbage, kom det samtidig frem i erhvervsmediet Finanswatch, at Jacob Aarup-Andersen var registret som medejer og direktør for to investeringsvirksomheder, som ikke havde noget med Danske Bank at gøre.
Et af disse selskaber havde en ejerandel i et andet selskab med hjemsted i Dubai.
Et land med et særdeles afslappet forhold til selskabsskat.
Og selvom der intet juridisk forkert er i, at en investeringsmand investerer i et selskab, som i øvrigt er blevet godkendt af Danske Banks bestyrelse, så var der flere, der mente, at investeringer symboliserer noget af det, som Danske Bank i den kommende tid skal distancere sig fra for at genvinde befolkningens tillid.
Til Finanswatch udtalte strategisk ledelsesrådgiver og direktør i kommunikationsbureauet Re-Mind, Jon Kielberg:- Det er ikke det juridiske, der afgør, om man er en succes eller ej, eller om ens omdømme er godt – i hvert fald ikke alene det.
Legitimitet betyder rigtig megetMens Sune Bang, der er administrerende direktør og partner i kommunikationsbureauet København, pegede på, at Danske Bank er i en så skrøbelig situation lige nu, at selvom der ikke er noget odiøst i at have en investering i Dubai, så kan det stadigvæk påvirke banken:- Når du ryger ind i en krise af den ene eller den anden art, bliver dit manøvrerum formindsket.
For alt kan ses i et lys, der ikke er særlig gunstigt.
Og så skal man bare ikke have sådan nogle sager.
Fortsætter i samme jobSelvom det ikke blev til en toppost i denne omgang, så fortsætter Jacob Aarup-Andersen i den samme stilling som han har bestredet siden maj i år.
Nemlig som chef for bankens prestigefyldte Wealth Management-afdeling.
- Jeg er stolt og glad over, at Danske Banks bestyrelse anbefalede mig som administrerende direktør, hvilket er et stort skulderklap.
Jeg tager naturligvis Finanstilsynets tilkendegivelse til efterretning og noterer mig deres begrundelse, siger Jacob Aarup-Andersen i en pressemeddelelse.
FacebookTwitterKopier linkEmner:Goldman Sachs|Jacob Aarup-Andersen (erhvervsleder)|Lars Barfoed (politiker)|Pengeinstitutter|London




https://www.dr.dk/nyheder/regionale/sjaelland/landmand-glaeder-sig-over-lempede-krav-faerre-regler-giver-flere

SjællandLandmand glæder sig over lempede krav: Færre regler giver flere muligheder til landbrugspraktikanterRegeringens forslag om at sløjfe krav om sprogtest og en forlængelse af opholdstilladsen af landbrugspraktikanter glæder landmand.
Det glæder landmænd at kunne forlænge praktikopholdet hos landbrugspraktikanter.
Af Lis Vibeke Læssøe Olsen og Julie Würtz17.
okt.
2018 kl.
12.
10Bemærk: artiklen er mere end 30 dage gammelLæs opDet skal være nemmere at få udenlandske landbrugspraktikanter til landet, mener regeringen, der blandt andet vil sløjfe kravet om sprogtest og forlænge opholdstilladelsen fra 12 til 18 måneder.
Svineproducent Knud Kjær Knudsen fra Tølløse ser gerne, at kravene til landbrugspraktikanterne bliver lempet.
UDENLANDSKE LANDBRUGSPRAKTIKANTERUdlændinge kan få opholds- og arbejdstilladelse som praktikant inden for landbrugs-, jordbrugs-, veterinær-, skovbrugs- og gartneriområdet i Danmark, hvis de opfylder en række betingelser.
Regeringen vil "afbureaukratisere" ordningen ved at lempe betingelserne.
Få her et overblik over de nuværende regler og regeringens forslag:I dag skal man være mellem 18 og 30 år, når man ansøger.
Den aldersgrænse vil regeringen hæve til 18-35 år.
I dag skal man have bestået en sprogprøve i dansk, svensk, norsk, engelsk eller tysk på A2-niveau eller derover.
Regeringen vil afskaffe kravet om sprogtest helt.
I dag skal praktikopholdet supplere éns allerede påbegyndte uddannelse i hjemlandet eller i et andet land, hvor man har opholdt sig lovligt.
Regeringen vil sløjfe kravet om, at praktikanterne skal være under uddannelse.
I dag kan man få opholdstilladelse i op til 12 måneder på ordningen.
Det vil regeringen forlænge til 18 måneder.
I dag skal løn- og ansættelsesforholdene følge de gældende overenskomster for praktikanter.
Det vil regeringen ikke ændre på.
0-6 måneders praktik: 71,38 kroner i timen.
7-12 måneders praktik: 82,80 kroner i timen.
7-12 måneders praktik, hvis man er fyldt 25 år: 95,86 kroner i timen.
Kilde: Nyidanmark.
dk og udspillet "Styrket rekruttering af udenlandsk arbejdskraft".
Han driver landbrug sammen med sin far og bror, og i øjeblikket har de to ukrainske landbrugspraktikanter ansat.
Det glæder ham, at han kan forlænge sine landbrugspraktikanters ophold med seks måneder.
- Vi når lige præcis at give alt den faglige erfaring til landbrugspraktikanten, og så er han nødt til at rejse hjem igen, fordi de 12 måneder er udløbet.
Hvis han har 18 måneder, kan vi give ham mere landbrugsansvar, så han kan nå at blomstre og udvikle sine kompetencer her i Danmark, lyder det fra Knud Kjær Knudsen.
Derudover vil det forlængede praktikophold hjælpe praktikanten, da startomkostningerne for opholdet koster en del penge.
- Landbrugspraktikanten fra Ukraine skal bruge penge på transport og på ansøgninger, inden han kommer til Danmark, siger han.
Læs også:3F: Regeringen åbner for import af arbejdskraft til lærlingeløn i landbrugetSprogtest har været en barriereEt andet forslag fra regeringen, som glæder Knud Kjær Knudsen, er, at den obligatoriske sprogtest af de udenlandske praktikanter skal droppes.
- Det er også utopi at tro, at jeg ville ansætte en person, som jeg ikke kunne kommunikere med.
Men sprogtesten er bare en bureaukratisk barriere, hvor en person i Ukraine skal gå hen til et kontor og så prøve at betale nogle penge for at komme igennem denne her sprogtest, siger Knud Kjær Knudsen.
- Vi vil selvfølgelig aldrig ansætte en person, vi ikke kan tale med.
Sprogtesten er et rent benspænd for at komme herop, siger Knud Kjær Knudsen.
Ikke billig arbejdskraftForslaget kritiseres af Socialdemokratiet, SF og Dansk Folkeparti, som kalder det "en åben ladeport for social dumping.
"For Knud handler de ukrainske landbrugspraktikanter langt fra om billig arbejdskraft.
Der er simpelthen ikke nok danskere, der vælger landbrugsskolen.
Mange tror, at man er lavtlønnet som landbrugspraktikant, og det kan måske holde mange unge væk fra landbruget.
Landmand, Knud Kjær Knudsen- På danske landbrugsskoler er der kun blevet uddannet cirka 50 elever om året de seneste mange år.
Og ved driftslederuddannelsen bliver der kun uddannet 14 personer på landsplan.
Så det er jo et generelt tegn, at der er mangel på arbejdskraft, lyder det fra Knud Kjær Knudsen, der også mener, at det er svært at tiltrække arbejdskraft til landbruget, når der også mangler folk i tømrerhvervet.
Læs også:Flertal vil blokere regeringens plan om "rå udnyttelse af billig arbejdskraft" til landbrugetDerudover mener han, at lønniveauet i landbruget er misforstået.
- Mange tror, at man er lavtlønnet som landbrugspraktikant, og det kan måske holde mange unge væk.
Men det er cirka fem kroner, man får mere i timen, end hvis man starter i lære som tømrer, siger Knud Kjær Knudsen.
Landmanden bliver bakket op af formanden for den sjællandske Landboforening, Gefion, Torben Hansen.
- Det er helt klart, at vi har brug for at få flere landbrugspraktikanter.
Vi har stadig brug for ordnede forhold, og vi har brug for, at tingene kan gå forholdsvis smidigt uden alt for meget bureaukrati.
Læs også:3F til landbruget: Vi har masser af medarbejdere, hvis I manglerIfølge den nye ordning kan praktikanter få en løn på omkring 11.
000 kroner om måneden, og det er gode forhold, mener Torben Hansen.
- Vi har snakket om forholdet omkring elev-statussen, og der er det sådan set en ganske udmærket løn, siger Torben Hansen.
Der er i skrivende stund knap 2.
000 udenlandske landbrugspraktikanter herhjemme.
De arbejder med alt fra at fodre og muge ud i svineproduktionen til at malke køer og høste marker.
Deres månedsløn går fra 11.
444,15 til 15.
369,71 kroner alt afhængigt af, hvor længe de har været i praktik - og hvor gamle de er.
FacebookTwitterKopier link




https://www.dr.dk/nyheder/regionale/trekanten/borgmester-efter-obama-i-kolding-naeste-gang-bliver-det-ikke

TrekantområdetBorgmester efter Obama i Kolding: Næste gang bliver det ikke for skattekronerKolding-borgmester Jørn Pedersen (V) er lykkelig for Barack Obamas besøg, men kommunen skal ikke finansiere den slags i fremtiden, siger han.
Barack Obama besøgte Kolding den 28.
september.
Af Rasmus Dyrberg Hansen17.
okt.
2018 kl.
12.
05Bemærk: artiklen er mere end 30 dage gammelLæs opStoltheden var kolossal hos Koldings borgmester Jørn Pedersen (V), da den tidligere amerikanske præsident Barack Obama var på besøg i byen den 28.
september.
Men arrangementet var også genstand for kritik.
750.
000 kroner fra kommunekassen var skudt i arrangementet, der var forbeholdt et fåtal af officielle gæster, og ellers kunne der købes adgang til priser op til 17.
500 kroner per snude.
Borgmesteren fortryder ingenting, men alligevel skal man ikke regne med, at der kommer penge fra kommunekassen til lignende arrangementer i fremtiden.
- Vi har bevist, at vi kan løfte den største taler, man kan få til at komme.
Jeg har en tro på, at det tjener sådan et arrangement bedst, at det er uden kommunal involvering, så det ikke bliver den der negative debat om, hvorvidt man skal bruge skattekroner på det eller ej, siger Jørn Pedersen (V).
Læs også:FAKTATJEK: Er Obamas besøg i Kolding flere millioner kroner værd?
- En kommerciel aktivitet med en foredragsholder, hvor man betaler entré, kan erhvervslivet godt løfte selv, og så kan vi bruge de kommunale kroner på noget helt andet, siger han.
Jørn Pedersen er meget tilfreds med den omtale, som Kolding fik på baggrund af arrangementet, og han er ikke i tvivl om, at det har været pengene værd i ren markedsføring.
Læs også:I dag besøger Obama Kolding: Byen er på den anden ende- Konkret kom der over 1.
600 artikler ud af det, og det er fuldstændig vildt i forhold til, hvad vi tidligere har prøvet og dermed en enorm branding hos de bosætningskommuner, vi faktisk trækker bosætning fra.
Og så fik vi en intern stolthed i kommunen over, at det hed Kolding og ikke København, siger Jørn Pedersen (V).
Selve arrangementet kalder han for en stor succes, som man kan være meget stolte af.
Barack Obama var på scenen i Kolding i cirka en time, inden han hastede videre til Amsterdam, hvor han skulle holde oplæg samme dag.
Læs også:Kovending inden Obama kommer til Danmark: Forening trækker pengeansøgning tilbageFacebookTwitterKopier linkEmner:Barack Obama (politiker)|Jørn Pedersen (politiker)|Kolding|Venstre|USA




https://www.dr.dk/nyheder/udland/israel-svarer-igen-paa-missil-fra-gaza

UdlandIsrael svarer igen på missil fra GazaAngrebet kommer oven på flere måneders uroligheder i Gazastriben.
Af Thomas Jorsal17.
okt.
2018 kl.
11.
53Bemærk: artiklen er mere end 30 dage gammelLæs op- Det var meget uhyggeligt.
Sådan lyder beskrivelsen fra naboen til et hus i Israel, der tidligt i morges blev ramt af et missil, der kom fra Gazastriben.
Segev Naveh hørte ikke advarselssirenerne og blev vækket af det høje brag, da missilet ramte nabohuset.
Læs også:Hårdeste angreb mod Gaza i fire år: Flere dræbt i israelske angrebIsraels militær svarede igen ved at angribe 20 bygninger i Gazastriben, der tilhører den islamistiske bevægelse Hamas.
En person med tilknytning til Hamas meldes dræbt, skriver nyhedsbureauet Reuters.
Uroligheder siden foråretDer har været uroligheder i Gazastriben siden foråret, hvor demonstranter gentagne gange har demonstreret ved grænsen til Gaza.
I den periode har omkring 200 palæstinensere mistet livet i forbindelse med urolighederne.
Palæstinenserne demonstrerer blandt andet mod en blokade af Gazastriben, der betyder, at basale nødvendigheder ikke kan komme ind i området.
Beboerne i området har begrænset adgang til rent drikkevand og kun strøm i cirka fire timer om dagen.
Der bor cirka to millioner mennesker i Gaza, som kæmper med en arbejdsløshed på omkring 50 procent.
FacebookTwitterKopier linkEmner:Gazastriben|Hamas|Israel|Palæstina




https://www.dr.dk/sporten/cykling/danske-cykelbroedre-forenes-paa-tophold

CyklingDanske cykelbrødre forenes på topholdAsbjørn Kragh Andersen skifter til det tyske World Tour-hold Team Sunweb fra næste sæson, hvor lillebror Søren allerede er på kontrakt.
Asbjørn Kragh Andersen skal fra næste sæson køre for tyske Team Sunweb, hvor lillebror Søren allerede er på kontrakt.
17.
okt.
2018 kl.
11.
52 | opdateret 17.
okt.
2018 kl.
12.
31Bemærk: artiklen er mere end 30 dage gammelLæs opDen 26-årige danske cykelrytter Asbjørn Kragh Andersen skifter til det tyske World Tour-hold Team Sunweb fra næste sæson.
Det skriver holdet i en pressemeddelelse.
Dermed vil Asbjørn Kragh Andersen komme til at køre sammen med lillebror Søren Kragh Andersen, der har kørt for holdet siden 2017 og var med til at hjælpe Tom Dumoulin til en andenplads i årets Tour de France.
Læs også:VIDEO Valgren viser vejen: Dansk cykelsport står overfor en guldalder- Jeg ser frem til min World Tour-debut med Team Sunweb.
Den retning, som holdet arbejder mod, er præcis den, som jeg også arbejder mod, og jeg føler, at jeg vil passe ind på holdet, siger Asbjørn Kragh Andersen i pressemeddelelsen.
Asbjørn Kragh Andersen har taget to sejre i karrieren som professionel cykelrytter, da han har etapesejre i både Tour des Fjords og Szlakiem Grodòw Piastowskich.
- Vi har haft Asbjørn på radaren i noget tid, og vi er glade for at byde ham velkommen til holdet, siger Team Sunwebs træner, Marc Reef.
Forlader Bjarne RiisAsbjørn Kragh Andersen kører i denne sæson for Bjarne Riis' hold Team Waoo, og holdejeren er - på trods af ærgrelsen over at miste en god rytter - stolt over skiftet.
- Asbjørn er en kanon gut med et uomtvisteligt talent, og han fortjener så meget at prøve sig selv af mod de bedste.
- Så jeg er super glad, selv om jeg gerne ville have fortsat med at arbejde med ham, siger Bjarne Riis i en pressemeddelelse fra Team Waoo.
Team Sunweb skriver også i meddelelsen, at holdet har skrevet kontrakt med den belgiske rytter Jan Bakelants.
/ritzau/FacebookTwitterKopier linkEmner:Cykelsport|Jan Bakelants (cykelrytter)|Søren Kragh Andersen (cykelrytter)|Team Sunweb|Frankrig




https://www.dr.dk/nyheder/viden/kroppen/faktatjek-er-medicinsk-cannabis-en-mirakelkur

KroppenFaktatjek: Er medicinsk cannabis en mirakelkur?
Fra kræft til manglende sexlyst.
Der er næsten ikke det, cannabis ikke får skyld for at kunne kurere.
Men holder påstandene, når vi kigger på forskningen?
Af Emilie Aagaard og Grafik: Ingeborg Munk Toft17.
okt.
2018 kl.
11.
45Bemærk: artiklen er mere end 30 dage gammelLæs opVidunder-kuren, der kan klare alverdens sygdomme og skavanker.
Det er det indtryk af medicinsk cannabis, du let kan få fra medier og google-søgninger.
Og netop i år kører en forsøgsordning i Danmark, hvor blandt andet visse sklerosepatienter og folk med smertefulde spasmer kan få udskrevet medicinsk cannabis.
Men hvad kan en joint eller cannabisolie egentlig hjælpe dig med?
Kan den virkelig give dig sexlysten tilbage eller kurere kræft?
De store medicinalfirmaer investerer ikke rigtigt i det.
En grund til det kan være de manglende patentmuligheder.
Men det kan også være, at de ikke tror på det, og derfor ikke ser en god investering.
Nanna Cornelius, Kræftens Bekæmpelse- Vi har endnu ikke et overblik over danskernes brug af cannabis som medicin.
Undersøgelser fra udlandet viser, at det bliver anvendt meget bredt både i behandlingen af psykiske og fysiske lidelser, siger Sinikka Kvamme, der forsker ved Center for Rusmiddelforskning på AU.
Hun fortæller videre, at udenlandske undersøgelser peger på, at op imod 60 procent af dem, der bruger medicinsk cannabis, brugte det som en erstatning på receptpligtig medicin.
Men er det fornuftigt?
Altså er der forskning nok, der viser, at medicinsk cannabis virker - og kan der være nogle bivirkninger, man overser?
Vi har udvalgt fem ganske forskellige områder - fra småskavanker til alvorlig sygdom.
Her er eksperternes evaluering.
1Manglende sexlystNår lysten til lagengymnastik falder, ville det være skønt, hvis en joint lige kunne vække appetitten igen.
En stor undersøgelse viste sidste år, at cannabis påvirker sexlysten positivt.
Ifølge tallene havde folk, der indtog cannabis, simpelthen lidt oftere sex.
Men Astrid Højgaard, der er ledende overlæge på Sexologisk Center på Aalborg Universitetshospital, understreger, at cannabis har en lang række negative konsekvenser, også for sexlivet.
- Det er velkendt, at cannabis sænker testosteronniveauet, siger hun.
Og netop testosteron er et hormon, som er kendt for at spille en vigtig rolle for vores lyst til sex.
Dyreforsøg har desuden vist, at stoffer i cannabisplanten påvirker rejsningsevnen negativt.
Men det stopper ikke her.
For hvis du ønsker at få børn, er cannabis i den grad om at undgå, advarer Astrid Højgaard.
- Det har en skadelig effekt på fertiliteten.
Sædkvaliteten falder markant, og i dyreforsøg ses misdannelser blandt afkom af handyr udsat for cannabis.
2SmertelindringSidste år udkom en kæmpestor rapport, der gennemgik meget af den forskning, der er lavet om cannabis som medicin.
En konklusion i rapporten var, at cannabis virker smerte- og kvalmenedsættende for en lang række patientgrupper.
Det gælder for eksempel mennesker med kroniske smerter på grund af multipel sklerose, spasmer og visse smerter efter kemobehandling.
Læs også:Ole har smerter, men får nej til medicinsk cannabis: Forsøgsordningen giver ingen meningOg det er også nogle af de patientgrupper, der kan få udskrevet medicinsk cannabis i den danske forsøgsordning.
Nanna Cornelius er projektleder i Kræftens Bekæmpelse.
Hun er med til at lave de anbefalinger, som foreningen giver kræftpatienter om alternativ behandling, for eksempel cannabis:- Der er kræftpatienter med neuropatiske smerter, der fortæller, at de har gavn af cannabis som smertelindring eller som kvalmenedsættende middel, siger hun.
Samtidig understreger hun dog, at cannabis er et kompleks stof.
En joint, eller de cannabisprodukter, man kan få i forsøgsordningen, er ikke godkendte lægemiddler.
Der kan altså bl.
a.
være ukendte bivirkninger.
Derfor anbefaler hun, at du taler med sin læge, hvis du ønsker at få medicinsk cannabis:- De gavnlige effekter for kvalme og smertelindring kræver ikke, at du bliver skæv.
Så det er vigtigt, at du får det vendt med lægen, så doseringen er rigtig, forklarer Nanna Cornelius.
3Hjælper PTSD-patienterPosttraumatisk stresslidelse, forkortet PTSD, er en psykisk lidelse, som kan opstå efter, at man har oplevet livstruende hændelser som for eksempel krigshandlinger eller voldtægt.
Og ifølge Sinikka Kvamme fra Københavns Universitet er der mange PTSD-patienter, der fortæller, at de oplever en positiv effekt af cannabis.
Men ser man på forskningen, er der mere usikkerhed:PlaceboPlaceboeffekt er den virkning, man oplever, når man føler sig bedre efter en behandling, som ikke har nogen medicinsk virkning.
Placeboeffekten kan være betydelig, og det er derfor vigtigt at adskille den fra den egentlige effekt af medicinen.
Derfor laves i videnskabelige undersøgelser ofte en blindtest: Halvdelen får den reelle behandling og halvdelen får en placebo, dvs.
at medicinen fx er erstattet af kalkpiller.
Man kan ud fra resultatet afgøre, om det medicinske stof reelt påvirker sygdommen, eller om der kun er tale om en placeboeffekt.
- Konklusionen må være, at der lige nu ikke er nok evidens på området.
Der mangler stadig forskning som sammenligner effekten af cannabis med placebobehandling.
Dem forventer jeg kommer indenfor de næste tre år, fortæller hun.
Læs også:Medicinsk cannabis: Forsøgsordning forbigår epilepsibørn og ungeHun bekræfter dog, at nogle undersøgelser bekræfter PTSD-patienternes oplevelse af en positiv effekt.
- Men der er også noget, der tyder på, at et langtidsforbrug af højpotent cannabis kan have en negativ effekt.
Så det er vigtigt at finde ud af, hvilke dosis og hvilken subtype af cannabis som er god for den her patientgruppe, fortæller Sinikka Kvamme.
4Kurere kræftRick Simpson er en pensioneret, canadisk ingeniør, der hævder, at en helt bestemt opskrift med cannabisolier kan kurere alverdens sygdomme, heriblandt kræft.
Og han er ikke den eneste med det budskab på internettet.
Ser man på forskningen, er der da også umiddelbart grund til at sætte cannabisplantens effekt på cancer under loop:- Der har været forskning, der viste, at cancerceller døde i laboratoriet, hvis de blev 'behandlet' med cannabis, siger Nanna Cornelius fra Kræftens Bekæmpelse.
Men Nanna Cornelius understreger, at der er utrolig langt fra celler i et laboratorium til en behandling til cancerpatienter.
Læs også:Ny aftale: Gratis medicinsk cannabis til døende patienter- Vi må konkludere, at cannabis ikke har en helbredende effekt, da forskningen endnu mangler, og der er lang vej igen før vi har den.
Og desuden ved vi ikke, om der endda kan være en negativ effekt, når man kombinerer cannabis med for eksempel kemobehandling, forklarer hun og fortsætter:- Det allerbedste tilbud til cancerpatienter er det konventionelle tilbud.
Det er derfor, at det er vigtigt, at der ikke er noget, der går ind og påvirker den konventionelle behandling negativt.
Og det ved vi ikke, om cannabis gør.
Hun henviser til, at man ser en væsentlig højere dødelighed blandt de cancerpatienter, der helt dropper det konventionelle tilbud og i stedet tager alternativ behandling.
- Men hvis for eksempel cannabis nedsætter kvalmen og dermed øger appetitten, så kan det jo være positivt for patienten.
Det er meget komplekst, og svært både for patienter og for os at rådgive om, da vi mangler viden.
Som kræftpatient er det vigtigste her, at man tager dialogen med sin læge, understreger Nanna Cornelius.
5Det nye antibiotika?
I sidste uge kunne bl.
a.
Fyns Stifttidenden fortælle, at danske forskere er i gang med at udvikle en creme, der kan slå resistente bakterier bedre ihjel end de nuværende muligheder.
Og et af de stoffer, forskerene har store forhåbninger til, er CDB, som er et af de aktive stoffer i cannabis.
Janne Kudsk Klitgaard er forsker ved Klinisk Institut og Institut for Biokemi og Molekylær Biologi på Syddansk Universitet.
Hun fortæller til Fyns Stifttidende:- Vi ved, at når vi kombinerer CBD med antibiotika, kan vi slå bakterier ihjel med det.
Ret effektivt.
Læs også:Danskernes selvmedicinering med cannabis skal kortlæggesMen hvorfor CDB kan det, ved forskerne ikke ret meget om.
Ligesom at der er lange udsigter til, at en creme faktisk står på butikshylderne.
Cannabis som medicinCenter for Rusmiddelforskning på Aarhus Universitet indsamler i øjeblikket information om danskernes erfarring med at bruge cannabis som medicin.
Har du erfaringer med at bruge cannabis som medicin kan du bidrage til forskningen ved at svare på et spørgeskema på internettet.
Læs mere, og indsend dit svar, her.
Forskerne har taget patent på cremen, og det er usædvanligt, at den mulighed er der.
Det skyldes primært, at forskerne i det her tilfælde kun har set på ét af de aktive stoffer i cannabis.
- Der er ikke så meget forskning i hele cannabisplanten, og det er der mange grunde til, siger Sinikka Kvamme og fortsætter:- Der er over 140 aktive stoffer i planten, og det er svært at undersøge, hvordan de påvirker hinanden.
Og det er også for komplekst til at man kan patentere det, siger Sinikka Kvamme.
Hun peger peger dermed på, at det også er et spørgsmål om penge og muligheder for profit.
Nanna Cornelius fra Kræftens Bekæmpelse bekræfter tendensen:- De store medicinalfirmaer investerer ikke rigtigt i det.
En grund til det kan være de manglende patentmuligheder.
Men det kan også være, at de ikke tror på det, og derfor ikke ser en god investering.
FacebookTwitterKopier linkEmner:Brug af euforiserende stoffer|Medicin|Kræftens Bekæmpelse|Fyn|Astrid Højgaard (læge)




https://www.dr.dk/sporten/ridning/dansk-rytter-rider-mod-verdenstoppen-paa-halvblind-hest

RidningDansk rytter rider mod verdenstoppen på halvblind hest Sammen med sin hest Blue Horse Zack har dressurrytteren Daniel Bachmann redet sig til DM-sølv og en tiendeplads ved VM.
Det er på trods af, at hesten er halvblind.
Af Nikolaj Thorngaard17.
okt.
2018 kl.
11.
31 | opdateret 17.
okt.
2018 kl.
13.
28Bemærk: artiklen er mere end 30 dage gammelLæs opNår der på søndag afholdes World Cup-stævne i dressur i Herning, så er rytteren Daniel Bachmann sammen med sin hest Blue Horse Zack at finde blandt de absolutte favoritter.
Også selvom hesten er blind på det ene øje.
- Han ser absolut ingenting på det højre øje.
Det gør, at han skal stole dobbelt så meget på rytteren.
Når jeg beder ham om at gå i en retning, hvor han ikke kan se noget, så styrer jeg, siger Daniel Bachmann.
Læs også:Dufour med DM-hattrick i dressurDet er omkring otte år siden, Blue Horse Zack mistede synet i den ene side.
Det skete efter en ulykke i stalden, da en kæde sprang og en karabinhane knuste øjet.
Hestens handicap har dog ikke forhindret duoen i at arbejde sammen de sidste fire år, og den unikke situation er efterhånden blevet normal for Daniel Bachmann.
- Det er kommet så vidt nu, at jeg egentlig ikke tænker over det længere.
Jo mere erfaring man har, jo mere samspil man har med hesten, så bliver tingene jo ligesom en dans.
Det skulle jo helst være sådan, at når jeg tager et skridt, så tager hesten det andet.
Det er jo også det, vi har trænet på de sidste mange årJagter nye målKigger man på de seneste resultater ligner det da heller ikke, at Blue Horse Zack og Daniel Bachmann har problemet med samspillet.
Således er det i løbet af de sidste fire måneder blevet til både DM-sølv og en tiendeplads ved VM.
- Det lå ikke lige i kortene for ham, så derfor er det allerede nu en fantastisk rejse, vi har været på sammen.
Jeg håber, at der er mange flere gode år i ham endnu.
Nu øjner duoen succes ved World Cup-stævnet i dressur i Herning.
Du kan følge finaledagen ved stævnet på DRK og DRTV på søndag fra klokken 14.
45.
FacebookTwitterKopier linkEmner:Herning




https://www.dr.dk/musik/succesen-fortsaetter-kim-larsen-afdoed-folkehelt-dominerer-de-danske-hitlister

MusikSuccesen fortsætter for Kim Larsen: Afdød folkehelt dominerer de danske hitlister Kim Larsens hitter stort på hitlisterne herhjemme.
Kim Larsens musik er fortsat et hit.
Her ses han på scenen under en koncert på Smukfest i 2015.
Af Christian Ellegaard17.
okt.
2018 kl.
11.
25Bemærk: artiklen er mere end 30 dage gammelLæs opDanskerne er langt fra færdige med at mindes og hyldes den afdøde folkehelt Kim Larsen.
Således dominerer nationalskjalden fortsat de danske musikhitlister her lidt over to uger efter sin død.
På listen over ugens mest populære albums står Kim Larsen og hans tidligere band Gasolin' bag hele ni af udgivelserne i ugens top 10 – og det er endda én mere end i sidste uge.
På førstepladsen finder man albummet 'Midt om natten' fra 1983, mens pladen 'Forklædt som voksen' fra 1986 stryger ind på en andenplads.
Ugens top 3 rundes af med opsamlingspladen 'Guld og grønne skove', som Larsen udgav i 1995.
Hør nummeret 'Midt om natten' her.
Kim LarsenMidt om nattenOgså sangerens nyere musik er at finde på listen.
Således lander Kim Larsens sidste pladeudgivelse, 'Øst for Vesterled' fra 2017, på en fjerdeplads.
Mere omKim LarsenSe altJacob Haugaard fjerner 'fyord' i kæmpe hit: 'Du råber jo heller ikke ad tykke mennesker'For et år siden sang 14-årige Alfred til rørende mindekoncert: 'Kim Larsen har ændret mit liv'Et år siden Kim Larsen døde: Nu græder folk til vores koncerterI alt har Kim Larsen haft en finger med i spillet på 15 af ugens 40 mest populære albums.
Larsens klassikere hitter stadigPå listen over ugens mest populære sange er Kim Larsens musikalske eftermæle også svært at overse.
Hele 13 af sangerens folkekære sange har fundet vej til ugens top 40.
Bedst placeret er numrene 'Papirsklip' og 'Midt om natten', der indtager henholdsvis en 8.
og en 10.
plads på listen.
Førstepladsen har Larsen dog ikke formået at snuppe, og den går i denne uge til Lukas Graham og hans hitsingle 'Love Someone'.
Sådan bliver hitlisterne tilDet er musikselskabernes brancheorganisation IFPI, som står bag de officielle hitlister herhjemme.
Listerne bliver udregnet på følgende måde:Album Top 40 er listen over de 40 mest solgte albums og ep'er i forbindelse med salg af cd'er, downloads og streaming.
Streams omregnes til albumenheder og lægges sammen med salgstallene for cd'er og downloads.
Track Top 40 er listen over de 40 mest streamede og downloadede sange.
Streams omregnes til trackenheder og lægges sammen med downloadede tracks fra for eksempel iTunes.
Kilde: Hitlisten.
nuOgså vinylalbumlisten har Kim Larsen på førstepladsen med pladen 'Guld og grønne skove' fra 1995, og også her har sangeren adskillige plader i top 40.
Læs også:Kim Larsens 'godnatsang' fangede en hel generation: Det nummer var soundtracket til min ungdomKim Larsen døde den 30.
september efter i længere tid at have kæmpet med en kræftsygdom.
Han blev 72 år.
Kort efter sin død blev Kim Larsen hyldet ved mindekoncerten 'Som et strejf af en dråbe - Danmark synger farvel til Kim Larsen'.
Her optrådte sangerinden Oh Land med sangen 'Papirsklip', og du kan gense hendes smukke optræden i videoen herunder.
FacebookTwitterKopier linkEmner:Lukas Graham (musiker)|Oh Land (musiker)|Kim Larsen (musiker)|Gasolin|Pop og rock




https://www.dr.dk/nyheder/politik/niko-grunfeld-efter-undskyldning-om-cv-sjusk-det-faar-helt-sikkert-konsekvenser

PolitikNiko Grünfeld efter undskyldning om cv-sjusk: Det får helt sikkert konsekvenserKøbenhavns kulturborgmester afviser at gå af som borgmester på trods af at have givet forkerte oplysninger om sin uddannelse.
Niko Grünfeld under Alternativets valgfest i København efter kommunalvalget sidste år.
Af Johan Blem Larsen17.
okt.
2018 kl.
11.
16Bemærk: artiklen er mere end 30 dage gammelLæs opDet er en brødebetynget Niko Grünfeld, der er på vej tilbage på arbejde efter en afkortet efterårsferie i Sverige.
Sent tirsdag aften lagde han en undskyldning på Facebook, hvor han beklager at have ”opgivet og videregivet urigtige oplysninger om mit CV til flere medier”.
Han undskylder ligeledes for sagerne om indretningen af borgmesterkontoret og kommunale ansættelser af Alternativet-medlemmer, som ”har sået tvivl om min troværdighed”.
Læs også:Borgmester fra Alternativet undskylder upræcise oplysninger om CVSagen om sjusk i Niko Grünfelds cv tog fart, da Radio24syv kunne rapportere, at Alternativets kultur- og fritidsborgmester i København har oplyst til både Altinget og Politiken, at han havde en ”master i positiv psykologi”.
Men det havde han ikke.
Sagen har skabt stormvejr om den københavnske borgmester, der har en stor stjerne i partiet Alternativet, som han sammen med blandt andre partileder Uffe Elbæk var med til at grundlægge.
DR Nyheder har over telefonen interviewet Niko Grünfeld, der er på vej hjem i bil fra Sverige:Hvorfor siger du undskyld?
- Fordi jeg virkelig har indset og forstået sagens alvor om de diskussioner, der har været omkring indkøbene, brugen af kontoret og ikke mindst de cv-sjusk og -fejl, der har været, og som jeg tager det fulde ansvar for.
Det skulle ikke være sket, siger Niko Grünfeld.
Du erkender, at du har givet urigtige og upræcise oplysninger om dit cv.
Hvorfor har du gjort det?
- Jamen, det er jeg også rigtig ked af, at det er sket.
Det skulle selvfølgelig ikke være sket.
Jeg må bare erkende, at det har jeg ikke været skarp nok til at være præcis omkring.
Der undskylder og beklager jeg selvfølgelig for den misforståelse og det tillidsbrud.
Ikke mindst over for mine kollegaer, medlemmer og vælgerne generelt.
"Jeg ved det ikke 100 procent"Men hvorfor er det sket?
- Jamen, jeg ved det ikke 100 procent.
Det ene er en kandidatgrad, jeg har afkrydset i en kandidattest, hvor jeg har skrevet, at jeg har en kandidat.
Men hvor jeg kun har en HD, som svarer til en bachelor- og diplomuddannelse.
Der har jeg så krydset af i det forkerte felt.
- I forhold til det andet har jeg givet urigtige oplysninger videre til Altinget om mit cv, hvor jeg havde en master i positiv psykologi, hvilket jeg ikke har.
Har du bevidst løjet om din uddannelse?
- Nej, det har jeg ikke.
Jeg har haft nogle kurser i positiv psykologi.
Jeg har aldrig tænkt over, at HD var andet end en kandidatuddannelse, og det er derfor, at fejlen er kommet.
Det må jeg tage det fulde ansvar for.
Det er selvfølgelig en fejl.
Det er kun mit ansvar, og det skulle jeg selvfølgelig have tænkt over, og det kommer ikke til at ske igen.
Hvornår oplyste du første gang, at du havde en kandidatgrad?
- Jamen, jeg har altid haft en HD.
Den har jeg taget tilbage i 2004.
En fireårig uddannelse.
Jeg har aldrig omtalt det som en kandidat.
Jeg har bare sagt, at jeg har en HD.
Men i den der kandidattest, der har jeg i 2015 og sikkert andre steder skrevet, at det er en kandidatuddannelse, og det er det ikke.
Det er en bachelor- og diplomuddannelse.
Læs også:Rod i Niko Grünfelds cv: Indtastede selv fejlagtig oplysningKunne have overvejet genbrugsmøblerDu undskylder også forhold om ”eksempelvis indretning og ansættelser”.
Hvorfor gør du det?
- Jamen, igen, det er det samlede billede, som jeg går ud og siger, at det er jeg virkelig ked af, og jeg har om nogen forstået, at det har skabt rigtig meget debat.
Det er det, jeg undskylder for.
Så er der selvfølgelig de enkelte sager, blandt andet om cv og indretning, som kunne have været gjort anderledes.
- Det kunne have været mere genbrug, andre møbler eller det kunne have været et mindre beløb.
Men det er vigtigt for mig at sige, at det er foregået fuldstændig lovligt, og at det er forvaltningen, der har bakket op omkring det og har taget teten på det.
Men det er det samlede billede, jeg går ud og undskylder for.
Så du undskylder primært, fordi de her sager har skabt en negativ debat og opmærksomhed om dig?
- Nej, mere for, at jeg har forstået, at det er så vigtigt at være 100 procent præcis om, hvem jeg er, og hvordan jeg fremstiller mig selv, og hvilke signaler jeg sender til omverdenen.
Det er nyt for mig at være borgmester, og der er mange ting, jeg skal lære og har lært.
Og det her er en af de vigtigste lærestreger for mig personligt.
Hvad er det præcis, du undskylder for omkring ansættelser?
- Jeg undskylder for, at det kan virke som om, at det er dårlig dømmekraft.
For nogle af de personer, der er ansat, en studentermedhjælper og en personlig assistent, har tidligere haft adgang til kampagner i Alternativet.
Og den ene har været ansat hos Alternativet på Christiansborg.
Men det er forvaltningen og ansættelsesudvalget, der har truffet beslutningen og kørt hele processen efter bogen.
- Men det kan se mistænkeligt ud, og det er det, jeg er ude at sige, at det beklager jeg.
"Får helt sikkert konsekvenser"Skal de her sager have nogen politiske konsekvenser for dig?
- Det får helt sikkert konsekvenser.
Vi skal jo have talt og vendt og drejet hver eneste situation, og jeg har da om nogen lært rigtig meget af det her.
Det skal vi selvfølgelig have nogle gode drøftelser i både min bestyrelse og min gruppe om, hvordan vi bedst kommer videre herfra.
- Hvad det betyder helt lavpraktisk, det ved jeg ikke endnu.
Men det er det, vi skal finde ud af i de nærmeste dage og uger - og så ellers bare få sporet tilbage på politikken igen, som er det vigtigste for os.
Kan man fortsætte som borgmester, når man har givet urigtige og upræcise oplysninger om sit cv?
- Igen, jeg har ikke haft nogen intentioner om at slå mig op på noget andet, end jeg er.
Det kan godt se sådan ud, men det er også derfor, jeg har været ude at sige, at det ikke skulle være sket.
Det er mit fulde ansvar, og det tager jeg ansvar for nu.
- Jeg har opbakning lige nu, og hvis ikke det ændrer sig, så fortsætter jeg som borgmester.
Jeg synes, det her er en vigtig post og et vigtigt ansvar, og det er også derfor, at jeg har været ude med den her pressemeddelelse og sige undskyld.
Fordi alvoren er gået op for mig, ikke mindst, men selvfølgelig også for omverdenen.
Men uanset om du har haft intentioner om det eller ej, mener du så, at du godt kan fortsætte som borgmester, når du erkender, at du har givet urigtige og upræcise oplysninger om dit cv?
- Ja, det synes jeg.
Specielt hvis man forholder sig til sagens alvorlighed og dybde.
Og det gør jeg.
Og det har jeg virkelig lært noget af og gør det stadig i de her timer, hvor jeg skal redegøre for det.
Men jeg synes, at der er så meget vigtigt på spil, og jeg har været med til at grundlægge Alternativet, og jeg vil gerne være med til at gøre en forskel i fremtiden.
Det håber jeg selvfølgelig, at der er opbakning til.
Har ikke overvejet at gå afHar du overvejet at gå af som følge af de her sager?
- Nej, det har jeg ikke.
Jeg har overvejet rigtig mange ting.
Hvordan jeg overhovedet kunne lade det her ske, og hvordan jeg kunne begå de her fejl.
Det er jeg da mega irriteret over og ked af, og hvis jeg kunne lave historien om, så ville jeg da gøre det.
- Men nej, lige nu har jeg fået opbakning fra hovedbestyrelsen (i Alternativets afdeling i København, red.
), og det er det, jeg har lige nu.
Og jeg håber da, at det står ved magt.
Jeg er valgt for en fireårig periode, og jeg glæder mig i øvrigt til, at jeg er kommet et skridt videre fra denne store læring og fejl.
Hvem er det præcis, der skal diskutere og vurdere, om de her sager skal have konsekvenser?
- Jamen, ikke mindst mig selv.
Jeg skal jo diskutere med mig selv og min gruppe og min hovedbestyrelse og mine medlemmer.
Det er jo alle, der skal finde ud af, hvordan vi gør det her bedre i fremtiden.
Ikke mindst mig selv.
Det er mange forskellige grupper.
Hvornår regner du med at konkludere på de diskussioner?
- Det gør jeg løbende.
Det gør vi vel alle sammen et eller andet sted, hvor vi forholder os til den virkelighed, der er.
Jeg forholder mig til den virkelighed, der er lige nu, og der er der opbakning, og det er det, jeg går ud med.
Men du siger, at sagen helt sikkert får konsekvenser.
Så hvornår fortæller du offentligheden, hvad de konsekvenser bliver?
- Jamen, det er jo både interne og eksterne processer.
Hvordan kan jeg undgå, at den her fejl sker engang i fremtiden?
Det er sådan nogle ting, jeg blandt andet skal finde ud af, at det ikke sker igen.
Jeg skal have gennemgået mit cv minutiøst på alle platforme, så alle fejl, der måtte være, er rettet.
Og så er der jo hele tiden løbende evalueringer og vurderinger af, hvad man gør.
Men der er ikke sådan noget, ”vi ringer i morgen, og siger, at her er konsekvensen”.
Men der kommer en række konsekvenser i forhold til, hvad jeg og vi kan gøre bedre i fremtiden, siger Niko Grünfeld.
FacebookTwitterKopier linkEmner:Alternativet (parti)|Niko Grünfeld (politiker)|Uffe Elbæk (politiker)|København|Lokalpolitik




https://www.dr.dk/nyheder/penge/finanstilsynet-afviser-danske-banks-topkandidat-som-ny-direktoer

Hvidvask i Danske BankSe temaPengeFinanstilsynet afviser Danske Banks topkandidat som ny direktørBanken har ikke kunnet få blåstemplet den interne kandidat af Finanstilsynet.
Danske Bank har anmodet Finanstilsynet om at godkende Jacob Aarup-Andersen som ny direktør.
En godkendelse, som ikke blev imødekommet.
Af Mikkel Jensen17.
okt.
2018 kl.
10.
41 | opdateret 17.
okt.
2018 kl.
11.
34Bemærk: artiklen er mere end 30 dage gammelLæs opDanske Bank må nu lede efter en ny kandidat til den øverste direktørpost i Banken.
Det sker efter, at Finanstilsynet ikke har kunne godkende den kandidat, som banken ellers havde indstillet til godkendelse hos Finanstilsynet - nemlig den 40-årige Jacob Aarup-Andersen.
Det oplyser Danske Bank i en pressemeddelelse.
Sådan vurderer Finanstilsynet nye finansbosserFinanstilsynet skal følge de såkaldte "Fit and Proper"-regler.
Direktører og chefer skal leve op til følgende krav:Have tilstrækkelige viden, faglig kompetence og erfaring til at kunne udøve sit hverv.
Have et tilstrækkeligt godt omdømme og udvise hæderlighed, integritet og uafhængighed.
Må ikke være konkurs, under rekonstruktion eller gældssanering.
Må ikke være pålagt eller blive pålagt strafansvar for overtrædelse af straffeloven, den finansielle lovgivning eller anden relevant lovgivning, hvis det betyder, at vedkommende ikke kan varetage sit job betryggende.
Have påført virksomheden tab eller risiko for tab.
Skal afsætte tilstrækkelig tid til at varetage sit hverv som direktør eller bestyrelsesmedlem i den pågældende virksomhed.
Kilder: Finanstilsynet, Lov om Finansiel Virksomhed, Ritzau- Finanstilsynet har foreløbigt vurderet, at de anser kandidaten for velkvalificeret på mange områder, men vurderer, at der er behov for længere tids erfaring, herunder med visse af Danske Banks for-retningsområder, skriver banken i en pressemeddelelse.
Det er er nemlig Finanstilsynets opgave at sikre, at Danske Banks nye direktør er egnet til at leve op til opgaven som chef for landets største bank.
Læs også:Korrespondent: Afvisning af kandidat er fuldtonet krise for bankenEn sådan granskning af kandidaten kaldes en såkaldt fit & proper-vurdering og pålægges alle direktører og bestyrelsesmedlemmer, der indtræder i en virksomhed, som er omfattet af lov om finansiel virksomhed.
Og det er altså denne granskning, som Jacob Aarup-Andersen ikke har kunne bestå.
Banken i dialog med andre kandidaterJacob Aarup-Andersen er 40 år gammel.
Fra 2016 til 2018 var han finansdirektør i banken.
I maj i år overtog han den prestigefyldte post som chef for bankens Wealth Management.
I pressemeddelelsen bekræfter bestyrelsesformand i Danske Bank, Ole Andersen, at banken er i dialog med andre kandidater til jobbet:- Det var en enig bestyrelse, der støttede Jacob Aarup-Andersen som ny administrerende direktør vel vidende, at der er visse områder, hvor det kunne have været ønskeligt med længere tids erfaring.
Bestyrelsen tager Finanstilsynets tilkendegivelse til efterretning.
Bestyrelsen har dialog med andre potentielle kandidater og vil nu fortsætte rekrutteringsprocessen med henblik på at finde den bedst egnede til jobbet.
Læs også:Han var udset til Danmarks tungeste bankpostFinanstilsynet har ellers tidligere godkendt Jacob Aarup-Andersen som værende såkaldt fit and proper.
Men det var til en mindre tung post som direktionsmedlem - ikke topchef.
Jacob Aarup-Andersen fortsætter i sin nuværende stilling som chef for Wealth Management og som medlem af bankens direktion, mens bankens midlertidige administrerende direktør, Jesper Nielsen, fortsætter på posten, indtil en permanent løsning er fundet.
Opdateres.
.
Jacob Aarup-AndersenFødt 6.
december 1977.
Karriere:2018 - nu: Chef for Wealth Management hos Danske Bank.
2016-2018: Finansdirektør i Danske Bank.
2014-2016: Finansdirektør i Danica Pension.
2012-2014: Chefporteføljemanager i Danske Bank, Danske Capital.
2010-2012: Principal hos TPG-Axon Capital (UK) LLP.
2006-2010: Partner og Investment Manager hos Montrica Investment Management LLP.
2005-2006: Investeringsanalytiker hos Highbridge Capital Management (UK) Limited.
2002-2005: Associate hos Goldman Sachs International.
1999-2002: Studentermedhjælp hos Finansrådet.
Bestyrelsesposter:Danica Pension, Livsforsikringsaktieselskab (formand) Forsikringsselskabet Danica, Skadeforsikringsaktieselskab af 1999 (formand) Danske Invest Management A/S (formand) Kreditforeningen Danmarks Pensionsafviklingskasse (formand) Realkredit Danmark A/S (viceformand)Uddannelse:Cand.
polit.
fra Københavns Universitet i 2002.
Gymnasium: Odense Katedralskole (1993-1996) Folkeskole: Skt.
Klemens i Odense (1983-1993)Kilde: Danske Bank, LinkedIn, Finans, Berlingske Business, BT.
FacebookTwitterKopier linkEmner:Jacob Aarup-Andersen (erhvervsleder)|Danske Bank|Finanstilsynet|Pengeinstitutter




https://www.dr.dk/sporten/fodbold/dbu-chef-om-u21-landsholdet-maaske-det-bedste-nogensinde

FodboldDBU-chef om U21 landsholdet: Måske det bedste nogensindeTalentudviklingschef i DBU Flemming Berg ser store muligheder i det nuværende U21-landshold i fodbold.
Det nuværende U21 landshold er muligvis det bedste nogensinde.
Sådan lyder det fra talentchef i DBU Flemming Berg.
17.
okt.
2018 kl.
10.
30Bemærk: artiklen er mere end 30 dage gammelLæs opDet danske U21-landshold i fodbold er muligvis aldrig set bedre end det nuværende.
Sådan lyder det fra Flemming Berg, talentudviklingschef i Dansk Boldspil-Union (DBU), efter at holdet med en sejr tirsdag over Færøerne kvalificerede sig til næste års EM-slutrunde.
- Spillernes individuelle kvaliteter er bedre, og deres topniveau er højere.
De har muligvis ikke helt den samme rygrad og evne til at stå imod, når der er pres på, som det tidligere hold med spillere som eksempelvis Christian Nørgaard, Lasse Vigen og Andreas Maxsø havde.
Læs også:Danmarks U21-drenge er klar til sommerens EM- Men vi ser meget store muligheder i den nuværende trup.
Normalt er der to-tre U21-spillere på A-landsholdet, men fremover kommer der til at være flere.
- Der er mange dygtige spillere her, der allerede har adresser i store, europæiske klubber, siger Flemming Berg med henvisning til det hold, der tirsdag var på banen i Aalborg.
EM er vigtigt for spillernes udviklingDet danske U21-landsholds kvalifikation til næste års EM-slutrunde er ikke kun en fjer i hatten for DBU, og det talentarbejde unionen laver.
Det er også vigtigt i forhold til spillernes egen udvikling, mener Flemming Berg.
- Når spillerne kommer afsted til sådan en slutrunde, så bliver de matchet på højeste niveau og kommer til at møde nogle dygtige hold.
- Det er vigtigt for dem at få de erfaringer, som en lang turnering som et EM giver dem, hvor man skal præstere, og der er pres på, siger han.
EM-billetten blev sikret med en 3-0-sejr over Færøerne tirsdag.
Den betød, at Danmark vandt sin kvalifikationsgruppe.
DBU ser en stor værdi i, at U21-landsholdet nu for tredje gang i træk har kvalificeret sig til EM.
Læs også:DBU´s fodbolddirektør: Billet til U21-EM vigtig for alle- Det er jo lige på det alderstrin, at spillerne er på vej til at tage det sidste skridt ind på den helt store scene, så for os er det altid en klar målsætning, at U21-holdene kvalificerer sig, siger Flemming Berg.
Landstræner Niels Frederiksen glæder sig til igen at skulle stå i spidsen for Danmark ved et U21-EM.
- Det er en meget, meget spændende trup med en masse spillere, der har store individuelle kvaliteter.
- Når det så er sagt, så skal vi stadig have fokus på at have et godt kollektiv, for det skal fungere, når man møder de bedste hold.
Hvis vi kan kombinere det med spillernes kvaliteter, så har vi for alvor et godt hold, siger han.
Europamesterskaberne i fodbold for U21-landshold afholdes i Italien og San Marino i juni 2019.
/ritzau/FacebookTwitterKopier link




https://www.dr.dk/nyheder/penge/vekselbureauer-lukker-paa-stribe-efter-ny-lovgivning

PengeVekselbureauer lukker på stribe efter ny lovgivningSiden sommeren 2017 har vekselbureauer skulle leve op til ny lovgivning.
På blot to år er antallet af vekselbureauer blevet reduceret kraftigt.
Af Mikkel Jensen17.
okt.
2018 kl.
09.
52Bemærk: artiklen er mere end 30 dage gammelLæs opAntallet af vekselbureauer er faldet kraftigt i løbet af de seneste to år.
For to år siden var der 70 af slagsen - i dag er der 19 tilbage, skriver Politiken, der har fået tallene fra Finanstilsynet.
Vekselbureauerne er i årevis sat i forbindelse med sager om lyssky pengetransaktioner og hvidvask af sorte penge fra narkohandel, bedragerier og skattesvindel.
Alligevel har bureauer fået lov at fortsætte.
Ny kontrol har reduceret antal kraftigtSiden sommeren 2017 har det været Finanstilsynets opgave at føre kontrol med vekselbureauerne.
Det har betydet, at der er en række nye lovkrav, som virksomhederne skal leve op til.
Ifølge Stig Nielsen, der er chef for Finanstilsynets hvidvaskkontor, så handler det blandt andet om at have procedurer for, hvordan vekselbureauerne skal undgå hvidvask, personaleoplæring og få lavet en risikovurdering, der viser, hvor udsat bureauet er for hvidvask.
Kriminalitet i vekselbureauerDan Cash: I en forretning på Nørrebrogade i København bliver der vekslet til 500 og 200 eurosedler, og sorte penge blev tryllet hvide.
Selskabet og to direktører blev straffet for groft hæleri og grov hvidvask.
Læs mere her.
UNI Travel og Exchange: En far og søn bliver begge idømt seks års fængsel for hvidvask.
Vekselkontoret fik en bøde på 111 millioner kroner.
Læs mere her.
Kolding Exchange: En 47-årig man bliver idømt fængsel i to et halvt år for at have vasket godt 20 millioner hvide.
Dommen er anket.
Læs mere her.
Kilde: DR, Politiken.
- Vi ved, at nogle vekselbureauer har været misbrugt eller bevidst har ladet sig misbruge til hvidvask, og derfor er det meget vigtigt, at de rigtige procedurer er på plads, forklarer han.
Hvis ikke bureauet kan dokumentere deres evne til at spotte og indberette hvidvask, kan Finanstilsynet heller ikke godkende virksomheden.
Den nye lovgivning betyder ifølge Stig Nielsen, at af de 70 virksomheder, som Erhvervsstyrelsen har registreret som vekselbureau, søgte kun 31 om tilladelse hos Finanstilsynet.
12 ud af 31 ansøgninger har fået afslag fra Finanstilsynet, så der kun er 19 bureauer tilbage i Danmark.
Vekselbureauer har ikke haft det bedste ryJakob Dedenroth Bernhoft, hvidvaskekspert og direktør i Revisorjura, har set seks af Finanstilsynet afgørelser igennem.
Her var det manglende risikostyring og manglende overblik over, hvordan man havde tænkt sig at håndtere de krav, som er i hvidvasklovgivningen, der gjorde, at virksomhederne fik afslag.
- At vekselbureauerne ikke kan leve op til den nye lovgivning, er et udtryk for, at de ikke kan leve op til de krav, som vi stiller til andre finansielle virksomheder.
De nye regler minder lidt om dem, man skal leve op til, når man skal drive en bank, forklarer han.
FacebookTwitterKopier linkEmner:Finanstilsynet|Økonomisk kriminalitet|Erhverv|Erhvervsstyrelsen|Finanssektoren




https://www.dr.dk/nyheder/regionale/oestjylland/knap-saa-super-sygehus-fusioner-og-flytninger-slider-paa

ØstjyllandKnap så super sygehus: Fusioner og flytninger slider på arbejdsmiljøetMange sygeplejersker på Aarhus Universitetshospital føler sig presset i Bermuda-trekanten mellem flytning, fusion og besparelser.
Mange ansatte er lige flyttet fra kendte omgivelser, rutiner og vaner til det nye supersygehus i Skejby.
Af Gitte Hansen og Kristian Pedersen17.
okt.
2018 kl.
09.
40Bemærk: artiklen er mere end 30 dage gammelLæs opDet koster på arbejdsmiljøet, når de store supersygehuse skal i drift.
Det mærker de på Aarhus Universitetshospital, hvor mange sygeplejersker er flyttet fra kendte omgivelser, rutiner og vaner til det nye sygehus i Skejby.
Samtidig er de fusioneret med andre afdelinger og fået helt nye arbejdsgange.
Oven i det rammer besparelser.
Nogle har svært ved at være på arbejde.
De kigger ned i gulvet, når de går forbi deres koordinator.
Susanne Diener, fællestillidsmandPå intensivafdelingen genkender oversygeplejerske Anette Poulsen billedet.
- Vi ser en hverdag, hvor der sker mange ændringer, der er store fusioner, og vi har været igennem en del besparelser, der gør, at de forskellige afsnit er meget pressede, og det kan gøre sygeplejersker og andre utrygge, siger hun.
Læs også:Fortravlede sygehuse får påbud: Stigende overbelægning og mangel på sygeplejerskerEn hel række supersygehuse er på vej, men den giftige cocktail af fusioner, flytninger og besparelser tærer på sygeplejerskernes arbejdsmiljø.
Nogle siger op, og de, der er tilbage, skal løbe ekstra stærkt.
- Nogle har svært ved at være på arbejde.
De kigger ned i gulvet, når de går forbi deres koordinator.
De magter det ikke, siger fællestillidsmand Susanne Diener.
- Kollegaerne løber hurtigt, og de løber hurtigere, end de har gjort før.
Arbejdsvilkårene er presset maksimalt lige nu, siger hun.
Regionsformand erkender problemerneAnders Kühnau (S) er som formand for Region Midtjylland den øverste politisk ansvarlige, og han er klar over, at der er et problem med arbejdsmiljøet.
- Det er en giftig cocktail med besparelser og flytninger på én gang.
Det kan ikke gå fuldstændig smertefrit, og det var vi klar over, siger han til DR Østjylland.
FaktaI en analyse fra Dansk Sygeplejeråd (DSR) svarer 75 procent af sygeplejerskerne, at de har oplevet underbemanding indenfor den seneste måned.
For Anders Kühnau er det vigtigt, at patientsikkerheden er i orden, men det vil også kunne mærkes i sengene, at nogen afdelinger er hårdt belastede.
- Patienterne vil kunne opleve perioder på afdelinger, der er særligt pressede.
Her vil man kunne opleve lidt længere ventetider, og det kan være ubehageligt.
Det kan også være frustrerende for personalet, at de ikke føler, de kan leve op til den faglighed, de plejer at kunne, siger regionsrådsformanden.
Erfaringen skal bruges på andre supersygehuseRegionen har forsøgt at lappe på det værste ved at fritage Aarhus Universitetshospital for en varslet besparelse på 42 millioner kroner.
Det er en giftig cocktail med besparelser og flytninger på en gang.
Det kan ikke gå fuldstændig smertefrit, og det var vi klar over.
Anders Kühnau (S), formand for Region Midtjylland- Vi har ikke mange penge i den regionale kasse.
Den er tom, så vi har ikke råd til at hjælpe mere, end vi gør, og det er den helt store udfordring, siger Anders Kühnau.
Presset og det belastede arbejdsmiljø gør, at oversygeplejerske Anette Poulsen ser flere opsigelser end normalt, og hun betragter det som naturligt.
- Vi er i en tid, hvor det er muligt at søge nye job, siger hun.
- Sammen forsøger vi at løse de problematikker, der er, men det kræver et ekstra fokus på arbejdsmiljøet at sikre, at trivslen er i orden, samtidig med at vi laver de her ændringer, siger oversygeplejersken.
Læs også:Tillidsmand og sygeplejerske: Supersygehus bliver aldrig så godt som det gamleRegionsrådets formand siger, at erfaringerne fra Aarhus Universitetshospital kan og skal bruges, når de andre nye supersygehuse skal tages i brug i Gødstrup ved Herning, Odense og Aalborg.
- Alt det, vi kan lære af, skal vi gøre, men helt generelt tror jeg ikke, det er selve flytningen, man brokker sig over.
Jeg tror mere, det er de økonomiske udfordringer, der også kendetegner resten af sundhedsvæsenet, og den kombination er rigtig svær, siger Anders Kühnau.
FacebookTwitterKopier link




https://www.dr.dk/nyheder/regionale/trekanten/skarp-kritik-paa-hjemloese-dagen-der-skal-ske-noget-ellers-bliver-det

TrekantområdetSkarp kritik på hjemløse-dagen: Der skal ske noget - ellers bliver det kun værreDe hjemløses interesseorganisation SAND mener, at udviklingen går den forkerte vej.
Gilbert Øster er tidligere hjemløs og nu konstitueret næstformand i de hjemløses interesseorganisation SAND.
Foto: Rasmus Dyrberg Hansen.
Af Stine Lilliecrona og Rasmus Dyrberg Hansen17.
okt.
2018 kl.
09.
35Bemærk: artiklen er mere end 30 dage gammelLæs opDer er mange flere hjemløse i Danmark, end de officielle tal viser.
Sådan lyder det fra de hjemløses interesseorganisation SAND i anledning af, at det onsdag er de hjemløses dag.
- Gruppen af uregistrerede hjemløse vokser, og det er generelt over hele landet, siger Henrik Nørregaard Kristensen, der er konstitueret formand i SAND i Trekantområdet.
Han bruger Vejle som eksempel, hvor der i øjeblikket er registreret 120 hjemløse.
Men tallet er i realiteten langt højere, lyder det fra Gilbert Øster, der er tidligere hjemløs i Vejle og nu konstitueret næstformand i SAND i Trekantområdet.
- De bliver ikke talt med, hvis de ikke lige er der på det rette tidspunkt eller det rette sted.
Men vi kan alle sammen finde dem nede i Byparken, hvor de sidder og hænger, siger han.
Læs også:I dag åbner nyt herberg i Vejle med ny rolle: Her skal folk hjælpes videreGilbert Øster håber, at politikerne vil overveje at smide flere penge i puljen, så de hjemløse også får hjælp til deres problemer, efter at de rent faktisk har fået tag over hovedet.
- Selvfølgelig vil jeg have en bolig.
Det vil vi alle sammen.
Men der er altså også et forløb bagefter.
Du kan ikke bare proppe folk ind i en bolig, og så er det det.
Du skal have den der omsorg og én, der kommer og forklarer dig nogle ting.
Det betyder altså meget.
Der er mange af os, der har knoklet for at få hjælp, efter at vi har fået en bolig, siger Gilbert Øster.
- Jeg er heldig, for jeg har en sød kone med en okay økonomi, men havde jeg været alene, tror jeg, at jeg havde brugt hver en krone den anden i måneden, siger han.
Læs også:Antallet af ældre hjemløse over 50 år stigerHan er sikker på, at det kræver en ændring i hele systemet, hvis både det officielle hjemløsetal og mørketallet skal falde.
- Så længe systemet kører, som det gør i øjeblikket, bliver tallet ved med at stige.
Det bliver bare værre, desværre, siger Gilbert Øster.
Den konstituerede formand for SAND, Henrik Nørregaard Kristensen.
Foto: Rasmus Dyrberg Hansen.
De samme toner kommer fra den konstituerede formand for SAND, Henrik Nørregaard Kristensen.
- Politikerne siger, at de gerne vil de udsatte og hjemløse, men det virker bare ikke til, at de vil dem, der er i deres egen baghave, siger han.
Hjemløsedag i dagOnsdag er "hjemløsedagen".
Den markeres hvert år som et led i FN's internationale dag for at udrydde fattigdom.
Tal fra Det Nationale Forskningscenter for Velfærd, SFI, viser, at det officielle antal hjemløse registreret i 2017 lå på 6.
635.
Det var en stigning på otte procent sammenlignet med 2015.
I Vejle og flere andre provinsbyer markeres hjemløsedagen med et arrangement, hvor man kan komme rundt og se de hjemløses tilholdssteder.
De lokale udvalg har valgt at invitere interesserede borgere med på en tur rundt, så man kan se, hvad der foregår, hvor de hjemløse hænger ud og hvor de udsatte presses hen, siger Tobias Kjærside, der er eventmager hos SAND.
FacebookTwitterKopier linkEmner:Socialforhold|Det Nationale Forskningscenter for Velfærd|Vejle|Forenede Nationer|Bolig




https://www.dr.dk/nyheder/penge/ekspert-sag-om-mulig-hvidvask-i-nordea-kan-vaere-enestaaende-stor-i-norden

PengeEkspert: Sag om mulig hvidvask i Nordea kan være enestående stor i NordenManden, der meldte Danske Bank for hvidvask, hævder, at Nordea er involveret i sagen.
Både svenske, norske og danske myndigheder har modtaget anmeldelser om mulig hvidvask i Nordea fra den britiske forretningsmand William Browder, der anmeldte Danske Bank for hvidvask.
Af Maja Lærke Maach og Emil Eller17.
okt.
2018 kl.
09.
34 | opdateret 17.
okt.
2018 kl.
11.
22Bemærk: artiklen er mere end 30 dage gammelLæs opBåde det danske og svenske bagmandspoliti har modtaget en anmeldelse om mulig hvidvask i Nordea.
Anmeldelserne, som DR Nyheder er i besiddelse af, peger på mistænkelige overførsler for cirka 1,1 milliarder kroner foretaget til konti i Nordeas svenske, danske, finske og norske afdelinger.
Og nogle af overførslerne har tråde til Danske Banks hvidvaskskandale.
- Vi har mest haft fokus på Danske Bank, fordi det er langt den største sag målt i omfang, men nu er der også kommet en politianmeldelse af Nordea, som er sendt til myndighederne i Sverige, Norge og Danmark af den samme person.
Og nogle af transaktionerne har forbindelse til Danske Banks filial i Estland, som de danske myndigheder i forvejen efterforsker, forklarer DR Nyheders erhvervskorrespondent, Jakob Ussing.
Læs også:Svensk politi har modtaget dokumenter om mulig hvidvask i NordeaBagmandspolitiet bekræfter på Twitter at have modtaget anmeldelsen:- Vi vil selvfølgelig kigge grundigt på tilsendte materiale, vi vil koordinere med relevante udenlandske myndigheder, lyder det.
Stor sag i NordenNår Nordea-sagen dukker op nu, skyldes det investeringsfonden Hermitage Capital med den britisk-amerikanske forretningsmand William Browder i spidsen.
Det er herfra, man har sendt rapporten til de nordiske myndigheder med anklager om mulig hvidvask i Nordea.
Viser det sig, at der rent faktisk er foregået hvidvask i den størrelsesorden i nordiske filialer, er der tale om en meget stor sag, vurderer Jakob Dedenroth Bernhoft, der er direktør i Revisorjura.
dk og ekspert i hvidvask.
- I nordiske sammenhænge er det en meget stor sag.
Vi har jo ikke rigtig set hvidvask før i den størrelse.
Vi har set Danske Bank-sagen, men det er jo foregået i Estland.
Hvis så store beløb er kørt gennem nordiske lande, så er det en enestående stor sag.
En størrelse, vi ikke har set før, siger han.
Jakob Dedenroth Bernhoft påpeger dog, at sammenlignet med mistanken om hvidvask i Danske Bank er denne sag dog en hel del mindre.
I Danske Banks estiske filial er der strømmet 1.
500 milliarder kroner igennem over en niårig peroide, og banken har selv konkluderet, at en stor del af dem er mistænkelige.
Læs også:Forretningsmand med milliardbeløb i klemme: Danske Bank var central hvidvaskbankNordea har før fået bøder i millionklassen i Sverige for en for ringe kontrol med hvidvask, og det danske bagmandspoliti er allerede ved at efterforske en anmeldelse af problemer med hvidvaskkontrol i Nordea fra det danske finanstilsyn.
- Nordea har ikke den bedste historik, når man ser tilbage.
De har som mange andre store banker haft problemer med at håndtere hvidvask, siger han.
Tabte 1,5 milliarder i RuslandDet er langtfra første gang, at William Browder anmelder banker for hvidvask.
Han har nemlig en personlig interesse i at afsløre hvidvasken og anmeldte også Danske Bank, forklarer erhvervskorrespondent Jakob Ussing.
Han viste sig at have ret i forhold til Danske Bank-filialen i Estland.
Men om der er noget om sagen nu, må det svenske politi jo undersøge.
Jakob Dedenroth BernhoftI 2007 mistede William Browder ifølge ham selv 1,5 milliarder kroner på svindel, da han skulle betale skat af sit russiske forretningseventyr.
Hvad er  Magnitskij-sagen?
Sagen med Hermitage Capitals forsvundne 1,5 milliarder kroner er blevet kendt som Magnitskij-sagen, og den efterforskes af politiet i 15 lande verden over.
Sergej Magnitskij var en russisk advokat, der blev ansat af Hermitage Capital til at undersøge, hvad der var sket med de mange penge, som investeringsfonden havde mistet i Rusland.
Han sporede sig frem til, at der var blevet overført 1,5 milliarder kroner fra russiske embedsfolk til en gruppe af kriminelle.
Den afsløring endte ifølge William Browder med at koste Sergej Magnitskij livet.
- Som hævn blev han arresteret, tortureret og dræbt i en alder af 37, har William Browder sagt.
Sergei Magnitskij døde i 2009 under mystiske omstændigheder i et russisk fængsel, efter han var blevet arresteret i 2008 af de russiske myndigheder.
De 20 selskaber, som Berlingske har kontoudtog fra, har alle forbindelse til Magnitskij-sagen, men har desuden udført tusindvis af andre mistænkelige overførsler gennem Danske Bank.
I dag turnerer Browder verden rundt for at bekæmpe hvidvask.
Særligt forsøger han at få lande til at indføre sanktioner mod de kriminelle russere, der kan sættes i forbindelse med Magnitskij-sagen.
Browder hævder, at de mange penge ikke endte hos det russiske skattekontor, men i stedet for blev sendt videre til stærkt mistænkelige selskaber og ud af Rusland takket være hvidvask i en række europæiske banker - herunder Danske Bank og nu også Nordea.
Svindlen er kendt som Magnitskij-sagen.
- Han er en mand med klare interesser i sagen, da han mener, han er blevet frarøvet 1,5 milliarder kroner, og at en stor del er gået gennem Danske Bank og nu også dele af Nordea, forklarer Jakob Ussing.
Anmeldte dem allerede i 2013William Browder anmeldte allerede i 2013 både Danske Bank og Nordea, men dengang afviste det danske bagmandspoliti sagerne, fordi de var juridisk forældede efter to år.
Læs også:Hvidvaskekspert om politiefterforskning af Danske Bank: Nu eskalerer det- Men pludselig er de estiske myndigheder og det danske bagmandspoliti gået ind i efterforskningen af Danske Banks hvidvaskskandale i Estland.
Browder mener at kunne dokumentere, at nogle af pengene er røget videre til konti hos Nordea.
Og når myndighederne nu kigger på Danske Bank, har det været oplagt for ham at følge op med Nordea, siger Jakob Ussing.
William Browder og Hermitage Capital meldte i sin tid også Danske Bank til det danske bagmandspoliti for hvidvask af penge i bankens estiske filial.
DR Nyheder har været i kontakt med både Finanstilsynet og Statsadvokaten for Særlig Økonomisk og International Kriminalitet, bedre kendt som bagmandspolitiet.
De vil hverken be- eller afkræfte, hvorvidt de er gået ind i sagen om Nordea.
Hvidvasksagen om Danske Banks estiske afdeling bliver fortsat efterforsket af det danske bagmandspoliti.
Nordea kender til anmeldelse•Nordea bekræfter over for det svenske medie SVT, at banken er bekendt med rapporten til bagmandspolitiet.
•I en mail til DR Nyheder forklarer banken, at man af princip ikke vil gå i detaljer om bankens dialog med myndigheder.
•- Som led i vores daglige arbejde med at bekæmpe økonomisk kriminalitet overvåger vi løbende kundeaktiviteten.
I de tilfælde hvor vi anser transaktioner for mistænkelige, indberetter vi dem til myndighederne til deres videre undersøgelse.
•- Som følge af reglerne om bankhemmelighed, der er reguleret ved lov, kan vi ikke kommentere på enkeltkunder, skriver banken.
VIDEO DR mødte William Browder i juli, hvor han fortalte om mistanken mod Danske Bank.
Klik på play.
FacebookTwitterKopier linkEmner:Danske Bank|Nordea|Økonomisk kriminalitet|Pengeinstitutter|Rusland




https://www.dr.dk/nyheder/udland/spillet-i-khashoggi-sagen-fortsaetter-usas-udenrigsminister-landet-i-tyrkiet

Khashoggi-sagenSe temaUdlandSpillet i Khashoggi-sagen fortsætter: USA’s udenrigsminister landet i TyrkietMike Pompeo skal høre tyrkernes udlægning af sagen, når han besøger hovedstaden Ankara.
USA's udenrigsminister Mike Pompeo ses her forlade Saudi-Arabien efter at have talt med landets kronprins om sagen om den forsvundne saudiarabiske journalist.
Af Thomas Jorsal17.
okt.
2018 kl.
09.
27 | opdateret 17.
okt.
2018 kl.
09.
51Bemærk: artiklen er mere end 30 dage gammelLæs opFørst var han på visit i kongehuset i Saudi-Arabien, hvor han fik saudiarabernes forklaring på journalisten Jamal Khashoggis forsvinden på landets konsulat i Istanbul.
Og nu er den amerikanske udenrigsminister, Mike Pompeo, så på vej til den tyrkiske hovedstad Ankara, hvor han vil blive underrettet af tyrkerne om deres syn på sagen.
Dermed bliver sagen om den forsvundne saudiarabiske journalist ved med at beskæftige politikere på højeste internationale niveau.
Læs også:OVERBLIK Olie, våben og Snapchat: Fire grunde til at Saudi-Arabien er svære at straffeTyrkiet mener, der er tegn på drabJamal Khashoggi er ikke blevet set, siden han den 2.
oktober gik ind på det saudiarabiske konsulat i den tyrkiske storby Istanbul.
Kort derefter oplyste tyrkisk politi, at de mente, at journalisten var blevet dræbt på konsulatet.
Mandag undersøgte et hold af tyrkiske og saudiarabiske efterforskere konsulatet for beviser, der skulle klargøre, om der skete noget kriminelt der.
Læs også:Tyrkiet undersøger Saudi-Arabiens konsulat i eftermiddagDen tyrkiske præsident, Recep Tayyip Erdogan, udtalte i går, at det tyder på, nogen har forsøgt at fjerne beviser fra konsulatet.
USA har skruet ned for retorikkenTidligt i forløbet udtalte Donald Trump, at han ikke brød sig om, hvad han hørte om sagen.
Den udtalelse fulgte han op med at true Saudi-Arabien med en hård straf, hvis det viser sig, at de står bag Khashoggis forsvinden.
Læs også:Saudi Arabiens stærke mand er åben for reformer - men ikke kritikEfterfølgende har han dog skruet ned for retorikken og udtalt, at Saudi-Arabien er uskyldige, ind til det modsatte er bevist.
Trumps udenrigsminister, Mike Pompeo, mødtes i går med den saudiarabiske kronprins, Mohammed Bin Salman, i Saudi-Arabiens hovedstad Riyadh.
Her Pompeo, at Saudi-Arabien udviser en seriøs vilje til at finde ud af, hvad der helt præcist er sket.
FacebookTwitterKopier linkEmner:Donald Trump (politiker)|Mike Pompeo (politiker)|Saudi-Arabien|Tyrkiet|Udenrigspolitik




https://www.dr.dk/nyheder/regionale/fyn/18-aarige-kristine-fik-delt-sex-video-snak-med-nogen-om-det

Fyn18-årige Kristine fik delt sex-video: Snak med nogen om detFor to år siden blev Kristine Frost filmet igennem et nøglehul, mens hun dyrkede sex.
Fire drenge er tiltalt for blufærdighedskrænkelse.
I december 2016 blev Kristine Frost filmet mens hun havde sex - uden at have givet sit samtykke.
Nu kører sagen for retten.
Af Jonatan Grau Møller og Anne Kathrine Stengaard17.
okt.
2018 kl.
09.
15Bemærk: artiklen er mere end 30 dage gammelLæs opEn nat i december 2016 vil for altid være printet ind i hukommelsen hos Kristine Frost.
Her havde hun sex med en fyr.
StraffelovenDe fire drenge er tiltalt / sigtet for følgende inden for straffeloven:Paragraf 232: Den, som ved uanstændigt forhold krænker blufærdigheden, straffes med bøde eller fængsel indtil to år eller - hvis forholdet er begået over for et barn under 15 år - med bøde eller fængsel indtil fire år.
Paragraf 264 a: Den, som uberettiget fotograferer personer, der befinder sig på et ikke frit tilgængeligt sted, straffes med bøde eller fængsel indtil seks måneder.
Det samme gælder den, der ved hjælp af kikkert eller andet apparat uberettiget iagttager sådanne personer.
Paragraf 264 d: Med bøde eller fængsel indtil seks måneder straffes den, der uberettiget videregiver meddelelser eller billeder vedrørende en andens private forhold (forkortet, red.
).
Hvad parret ikke vidste, var, at den intime stund blev filmet igennem et nøglehul.
Efterfølgende blev filmen delt på sociale medier, og den havnede sågar på pornosider på internettet.
Derfor valgte Kristine Frost at anmelde fire drenge for blufærdighedskrænkelse.
Tirsdag sad tre af drengene på anklagebænken i Retten i Svendborg.
De har alle tre erklæret sig skyldige, mens den fjerde nægter sig skyldig.
Det var en dag, som den nu 18-årige kvinde har set frem.
- Jeg har været rigtig nervøs for den her dag i lang tid.
Da jeg vågnede, var min første tanke, at det her var, hvad jeg havde ventet på i to år, fortalte hun efter retsmødet tirsdag.
Læs også:Pigen fra 'Umbrella-sagen' står frem: Politiet gjorde intet for at stoppe videoStrafudmålingen for de tre drenge, der har tilstået, ventes at komme tirsdag i næste uge, mens sagen mod den fjerde dreng skal for retten på et senere tidspunkt.
Dét bliver en forløsning for Kristine Frost.
- Det bliver så rart.
Jeg kan slet ikke sætte ord på, hvor meget jeg glæder mig til det.
Da jeg meldte det, havde jeg ikke regnet med, at det ville tage så lang tid, siger hun.
Vil bryde et tabuTiden siden den nat i december 2016,har været hård for Kristine Frost.
For hende har åbenhed været vejen frem.
Hun tror ikke, hun var kommet igennem de seneste to år, hvis hun ikke havde snakket med sin mor, lærer eller tætte veninder om det skete.
Alligevel har hun oplevet, at nogle folk har fundet det underligt, at hun har haft så let ved at snakke om det.
Og det er et problem, mener Kristine Frost.
- Jeg synes, det er alt for stort et tabu.
Når jeg har snakket med folk, har de ment, det har været mærkeligt, at jeg har været så åben omkring det.
Jeg tror, det er fordi, jeg har haft så mange at snakke med, forklarer hun.
Læs også:Flere end 1.
000 er sigtet: Børnepornosag ender i HøjesteretÅbenheden har dog også medført en masse positive reaktioner.
- Jeg er blevet kontaktet af så mange mennesker, og jeg har fået så mange beskeder, hvor folk skriver, at de har stor respekt for mig.
Det har gjort mig glad, fortæller hun.
Hun er ikke den enesteUd fra de beskeder, Kristine Frost har modtaget, kan hun se, at hun langt fra er den eneste, der har oplevet at få delt intime billeder og videoer.
- Jeg får henvendelser fra piger, der har fortalt deres egne historier og ikke vidst, hvad de skulle gøre.
På den måde har jeg hjulpet dem i gang med deres egne sager, siger Kristine Frost.
Hun forklarer, at det er piger, der enten har fået optaget en video eller fået taget billeder af dem, hvorefter de har valgt ikke at snakke med nogen om det.
Ikke engang deres forældre.
Læs også:Eksperter: Derfor er det så svært at fjerne krænkende videoerDen taktik vil Kristine Frost fraråde.
Der er nemlig ikke noget at skamme sig over.
- Jeg kan godt forstå det, for det er hårdt at snakke om til at starte med.
Men når man har fået snakket om det nogle gange, er det ikke så slemt, siger hun.
- Hvis jeg ikke havde sagt det til nogen overhovedet, var jeg gået psykisk ned, for hvem skulle jeg så fortælle, hvordan jeg havde det?
Det har været en stor hjælp for mig at sige det, siger Kristina Frost.
FacebookTwitterKopier linkEmner:Retten i Svendborg|Kriminalitet|Seksualitet|Svendborg




https://www.dr.dk/sporten/fodbold/landsholdet/hoejbjerg-har-vendt-og-drejet-de-sidste-aar

LandsholdetHøjbjerg: Har vendt og drejet de sidste to årDen danske midtbanespiller spillede tirsdag sin første kamp for landsholdet i to år, og han er lettet over at være tilbage.
Fodboldlandsholdet blev mandag d.
9.
november 2015 samlet på Hotel Marienlyst i Helsingør forud for de vigtige playoff-kampe d.
14.
og 17.
november mod Sverige.
Pierre-Emil Højbjerg taler med pressen.
Af Nikolaj Thorngaard17.
okt.
2018 kl.
09.
10 | opdateret 17.
okt.
2018 kl.
09.
14Bemærk: artiklen er mere end 30 dage gammelLæs opHan har været ude i kulden hos landstræner Åge Hareide siden 11.
oktober 2016.
Tirsdag var han så endelig tilbage.
Da landsholdet i går vandt 2-0 over Østrig, var det med Pierre Emil Højbjerg på banen i samtlige 90 minutter.
En noget uvant situation for midtbanespilleren, der er lykkelig over at være tilbage i rødt og hvidt.
Læs også:Krauls karakterbog: Den hemmelige fodboldspiller var kampens bedste- Det er en lettelse i forhold til de tanker, jeg har gået rundt med i to år.
Rent menneskeligt vender og drejer man jo situationen.
Man spørger sig selv, hvad man har gjort, og hvad man kan gøre.
Det giver meget motivation at spille igen, siger han.
Kritiseret af landstrænerenPierre Emil Højbjerg er tidligere blevet kritiseret af landstræner Åge Hareide for at sætte sig selv før holdet.
Mod Østrig leverede Southampton-spilleren så en stærk præstation, der ovenikøbet blev krydret med oplægget til Danmarks andet mål.
Det har da også været vigtigt for ham at vise, at landstræneren igen kan regne med ham.
- Man prøver at komme tilbage i den bedst mulige udgave og vise, at man har lært noget.
Læs også:Leragers drømmekasse grundlagde sikker dansk testsejrFor Pierre Emil Højbjerg er det et skridt på vejen, at han endelig er lykkedes med at komme tilbage i landsholdstruppen.
Nu er næste mål at sørge for, at han aldrig skal sidde udenfor i to år igen.
- Jeg vil gerne vise, at jeg kan være en del af det her i dag, i morgen og de næste 10-15 år.
Jeg har drømme med landsholdet, og jeg vil gøre mit ypperste for igen at blive valgt.
FacebookTwitterKopier linkEmner:Åge Hareide (fodboldtræner)|Fodbold|Østrig




https://www.dr.dk/nyheder/regionale/syd/svindlere-ringer-fra-kommunen-og-stjaeler-nemid-saadan-undgaar-du-blive-snydt

Syd- og SønderjyllandSvindlere ringer fra kommunen og stjæler NemID: Sådan undgår du at blive snydtFlere politianmelder danske svindlere, der stjæler personlige oplysninger via mobilopkald.
Dansktalende telefonsvindlere ringer borgere op og forsøger at stjæle personlige oplysninger.
Af Sofie Lewring og Søren Pors Grundahl17.
okt.
2018 kl.
08.
45 | opdateret 17.
okt.
2018 kl.
11.
16Bemærk: artiklen er mere end 30 dage gammelLæs opFlere personer er den seneste tid blevet snydt til at udlevere deres NemID og bankoplysninger over et mobilopkald.
Hidtil har det været engelsktalende bagmænd, men nu er svindlerne begyndt at ringe op på dansk, og i en håndfuld tilfælde er det lykkedes telefonsvindlerne at stjæle op imod 60.
000 kroner.
Læs også:Masser af personlige oplysninger ryger de forkerte steder henSyd- og Sønderjyllands Politi har de seneste tre måneder modtaget flere anmeldelser af dansktalende svindlere, fortæller Helle Lundberg, der er kommunikationsrådgiver hos Syd- og Sønderjyllands Politi.
Undgå at blive snydtUdlever aldrig personlige oplysningerFotografer og send ikke dit NemID til nogenHverken bank eller kommune vil bede om bankoplysninger over telefonen.
Kilde: CSIS Group, Syd- og Sønderjyllands Politi- Det nye er, at svindlerne ringer op og snakker dansk.
De udgiver sig for at være fra kommunen eller fra banken for at få fat i borgernes personlige oplysninger, siger hun til DR Syd.
Denne type kriminalitet, hvor svindlerne gemmer sig bag telefonrøret, kommer i bølger.
Selvom svindlerne nu snakker dansk, er det ikke ensbetydende med, at de er nemmere at afsløre, fortæller Jan Kaastrup, der er it-ekspert fra CSIS Group.
- Det er desværre ret nemt for svindlerne at få det til at ligne, at de ringer fra et andet nummer end det, de rent faktisk ringer fra.
Eksempelvis så nummeret ligner ét fra kommunen, siger han.
Læs også:Sikkerhedshul i NemID: Kriminelle kan få adgang til din netbankGiv aldrig dine oplysninger over telefonopkaldHvis man vil undgå at blive narret af en dansktalende svindler over mobilen, skal man ganske enkelt høre efter, hvad der bliver spurgt om, mener Jan Kaastrup.
- Det vigtigste er at lægge mærke til de informationer, man bliver bedt om at give.
Man skal aldrig udlevere sine personlige oplysninger over telefon.
Man skal heller aldrig fotografere sit NemID og sende det, siger han.
Det samme råder Helle Lundberg fra Syd- og Sønderjyllands Politi til.
SpoofingSpoofing er et opkald, hvor det nummer, man ringer fra, er forklædt med et andet nummer.
Teknikken er helt lovlig og bliver ofte brugt af virksomheder, så det er hovednummeret frem for et lokalnummer, der vises på modtagerens telefondisplay.
Kilde: Telia- Man skal huske, at hverken banken eller kommunen ringer op og beder borgere om at sende sine bankoplysninger eller lignende, siger hun.
Teknikken bag svindelnummeret kaldes ’spoofing’, forklarer Rasmus Avnskjold, der er pressechef i Telia.
- Når du ringer op, er der et a-nummer og et b-nummer.
B-nummeret er det nummer, der ringer op, og a-nummeret er det modtageren kan se på sin telefon, siger han.
Hvilket nummer, der skal vises på modtagerens telefon, kan man frit ændre – og det bliver brugt hele lovligt af blandt andet virksomheder, institutioner og instanser.
Rasmus Avnskjold fortæller, at når Telia opdager numre, der svindler, bliver nummeret lukket ned.
Men ofte er svindlerne så hurtigt videre til et nyt nummer, at teleselskabet har svært ved at følge med.
Indtil videre har politiet modtaget anmeldelser om dansktalende telefonsvindlere i kommunerne Middelfart, Tønder, Haderslev og Odder.
Læs også:Kommuner går sammen om at passe bedre på dine personlige oplysningerArtiklen er opdateret med citat og forklaring af 'spoofing' fra Rasmus Avnskjold, der er pressechef i Telia.
FacebookTwitterKopier linkEmner:Syd- og Sønderjyllands Politi|Politi|Økonomisk kriminalitet|Jylland|Jan Kaastrup (erhvervsleder)




https://www.dr.dk/nyheder/udland/canadiere-i-koe-lovlig-cannabis-meget-billigere-end-det-sorte-marked

UdlandCanadiere i kø for lovlig cannabis: Meget billigere end det sorte markedFra i dag af kan man lovligt købe cannabis i Canada.
Af Peter Boier17.
okt.
2018 kl.
08.
35Bemærk: artiklen er mere end 30 dage gammelLæs opI Newfoundland i det helt østlige Canada stod folk i kø foran butikkerne kort før midnat natten til onsdag.
Det var dog hverken nye smartphones eller vanvittige tilbud, der havde tiltrukket canadierne.
Det var derimod chancen for at købe cannabis - helt lovligt.
Fra i dag kan man nemlig lovligt købe cannabis i det nordamerikanske land, der er det kun andet land i verden til at legalisere rusmidlet.
Beslutningen er blevet positivt modtaget, fortæller Marianne Stenbæk, der er professor på det canadiske universitet McGill i Montreal.
Hun er dansker, men har boet i Canada i mange år.
- Reaktionen har været meget positiv.
Meningsmålinger viser, at omkring 70 procent er glade for det.
Jeg tror ikke, at alle vil gå ud og ryge i morgen, men man ville ikke have det her store, sorte marked længere, fortæller hun.
Flere butikker holdt midnatsåbent i dagens anledning.
Stort, sort markedAllerede i 2001 blev medicinsk cannabis lovligt i Canada, men premierminister Justin Trudeau annoncerede i juni, at det ville være lovligt at købe og ryge en joint - en fed - fra dags dato for fornøjelsens skyld, efter at forslaget var blevet stemt igennem i senatet.
Læs også:Canada åbner for lovligt salg af hash om fire månederFakta om canadisk cannabis-lovBorgere over 18 år må:Bære op til 30 gram på sigHave op til fire planter i hjemmetForberede cannabis - fx i form af spiselig cannabisBorgere må ikke:Købe cannabis af andre end godkendte sælgereKøbe cannabis, hvor der også sælges alkohol eller tobak- Trudeau ville meget gerne indfri et af sine valgløfter.
Og det blev at udrydde det store, sorte og kriminelle marked, som tjener stort på at sælge cannabis.
Nogle gange sælger de et produkt, der ikke er så rent, som det bude være, siger Marianne Stenbæk.
- Der er endda nogen, der siger, at produktet nogle gange er blandet med heroin eller kokain, for at folk kan blive endnu mere afhængige af sådanne stoffer.
Det vil man selvfølgelig gerne udrydde.
25 kroner for et gramCannabis blev lovliggjort i Uruguay i december 2013 som det første land i verden, men flere andre steder, har man siden da kunnet se en opblødning omkring det.
I USA har flere delstater lovliggjort det, mens flere lande - som Danmark - forsøger sig med cannabis til medicinsk brug.
Derfor er det relativt ubeskrevet, hvordan man bedst afsætter det, når det ikke skal sælges fra boder i fristæder.
Og netop dette er der også lidt forvirring om i Canada.
I Toronto samledes flere i en lokal koncertsal for at fejre, at klokken slog midnat, og at cannabis derfor var lovligt.
- Det varierer fra provins til provins og territorie til territorie, hvordan man sælger det.
I Montreal åbner her til morgen tre butikker, der vil sælge cannabis.
Det er nogle af de første af i alt omkring 150 butikker, der åbnes i løbet af første år, fortæller professoren.
- Canadiske medier har besøgt nogle af dem, og det er meget fine og flotte butikker med tydelige beskrivelser af, hvad man køber, hvor det kommer fra og mere.
Priserne bliver også konkurrencedygtige ifølge Marianne Stenbæk.
Det billigste kommer således til at koste omkring 25 kroner for et gram, mens de dyreste når op i flere hundrede kroner.
Og der bliver både solgt frisk, tørret og som olie.
Ifølge Deloitte vil salget af cannabis sandsynligvis overstige 7 milliarder dollars i løbet af første år i Canada.
Det svarer til over 45 milliarder danske kroner.
FacebookTwitterKopier linkEmner:Canada|Justin Trudeau (politiker)|Brug af euforiserende stoffer|Montreal|Deloitte




https://www.dr.dk/nyheder/politik/3f-regeringen-aabner-import-af-arbejdskraft-til-laerlingeloen-i-landbruget

Politik3F: Regeringen åbner for import af arbejdskraft til lærlingeløn i landbrugetDer åbnes for billig arbejdskraft under dække af praktikordning, mener 3F.
Fagforeningen ser spøgelser, svarer arbejdsgiverne.
Det er ren løndumping, regeringen lægger op til, når den foreslår at lempe på reglerne for udenlandske landbrugspraktikanter, mener 3F.
(arkivfoto).
Af Rikke Gjøl Mansø17.
okt.
2018 kl.
08.
00Bemærk: artiklen er mere end 30 dage gammelLæs opRegeringens udspil om udenlandsk arbejdskraft åbner sluserne på vid gab for social dumping i landbruget og giver landbruget en helt uforklarlig særstatus på det danske arbejdsmarked.
Sådan lyder kritikken fra Peter K.
Holm, der er gruppeformand for 3F's grønne gruppe.
Man er jo ikke praktikant, hvis der ikke er et uddannelsesmæssigt sigte på nogen som helst måde.
Så er det ufaglært landbrugsarbejde, man inviterer hertil under dække af, at det er praktikanter.
Peter K.
Holm, gruppeformand, 3F Den Grønne Gruppe- Man åbner simpelthen op for import af arbejdskraft til lærlingelønninger, siger han.
Som led i sit udspil om udenlandsk arbejdskraft vil regeringen "afbureaukratisere" ordningen for udenlandske landbrugspraktikanter.
Læs også:Flertal vil blokere regeringens plan om "rå udnyttelse af billig arbejdskraft" til landbrugetDer er i skrivende stund knap 2.
000 udenlandske landbrugspraktikanter.
De arbejder med alt fra at fodre og muge ud i svineproduktionen til at malke køer og høste marker.
Deres månedsløn går fra 11.
444,15 til 15.
369,71 kroner alt afhængigt af, hvor længe de har været i praktik – og hvor gamle de er.
Ordningen er i dag skruet sådan sammen, at landbrugspraktikanter fra tredjelande uden for EU kan få opholds- og arbejdstilladelse i op til 12 måneder, hvis de er under 30 år, har bestået en sprogtest i engelsk, tysk eller et skandinavisk sprog og har påbegyndt en relevant uddannelse i hjemlandet.
Regeringen vil både sløjfe kravet om, at landbrugspraktikanterne skal være under uddannelse og også afskaffe kravet om sprogtest.
Derudover vil regeringen hæve alderskravet fra 30 til 35 år og opholdstilladelsens længde fra 12 til 18 måneder.
Udenlandske landbrugspraktikanterUdlændinge kan få opholds- og arbejdstilladelse som praktikant inden for landbrugs-, jordbrugs-, veterinær-, skovbrugs- og gartneriområdet i Danmark, hvis de opfylder en række betingelser.
Regeringen vil "afbureaukratisere" ordningen ved at lempe betingelserne.
Få her et overblik over de nuværende regler og regeringens forslag:I dag skal man være mellem 18 og 30 år, når man ansøger.
Den aldersgrænse vil regeringen hæve til 18-35 år.
I dag skal man have bestået en sprogprøve i dansk, svensk, norsk, engelsk eller tysk på A2-niveau eller derover.
Regeringen vil afskaffe kravet om sprogtest helt.
I dag skal praktikopholdet supplere éns allerede påbegyndte uddannelse i hjemlandet eller i et andet land, hvor man har opholdt sig lovligt.
Regeringen vil sløjfe kravet om, at praktikanterne skal være under uddannelse.
I dag kan man få opholdstilladelse i op til 12 måneder på ordningen.
Det vil regeringen forlænge til 18 måneder.
I dag skal løn- og ansættelsesforholdene følge de gældende overenskomster for praktikanter.
Det vil regeringen ikke ændre på.
0-6 måneders praktik: 71,38 kroner i timen.
7-12 måneders praktik: 82,80 kroner i timen.
7-12 måneders praktik, hvis man er fyldt 25 år: 95,86 kroner i timen.
Kilde: Nyidanmark.
dk og udspillet "Styrket rekruttering af udenlandsk arbejdskraft".
Dermed kan man ikke længere kalde ordningen for en praktikantordning, mener Peter K.
Holm:- Man er jo ikke praktikant, hvis der ikke er et uddannelsesmæssigt sigte på nogen som helst måde.
Så er det ufaglært landbrugsarbejde, man inviterer hertil under dække af, at det er praktikanter, siger han og tilføjer:- Man inviterer voksne mennesker til at komme og arbejde her, men de skal gøre det til lærlingeløn på små 70 kroner i timen.
En overenskomstmæssig løn ligger på 130 kroner i timen på det her område.
Også et flertal i Folketinget bestående af Dansk Folkeparti, Socialdemokratiet og SF stejler over regeringens udspil, som de tre partier kritiserer for at invitere social dumping ind ad hoveddøren.
Læs også:Flertal vil forhindre regeringen i import af landbrugsarbejdere til lærlingelønArbejdsgivere: Fagforeningen ser spøgelserDet er 3F, der sammen med Gartneri-, Land- og Skovbrugets Arbejdsgivere, GLS-A, har tilsynspligten med praktikordningen.
Og hos arbejdsgiverne forstår direktør Jens Bjørn Poulsen overhovedet ikke kritikken af regeringens forslag, som han bakker fuldstædnig op om:- Jeg synes, det er en forfejlet kritik – og jeg tror, man ser spøgelser, hvor der ikke er grund til at se nogen, siger GLS-A-direktøren og tilføjer:- Tidligere har reglerne været sådan, at man også kunne være her i 18 måneder og op til man var 34 år.
Og det gav jo ikke nogen problemer.
Det var Socialdemokratiets formand, Mette Frederiksen, der som beskæftigelsesminister i 2014 tog initiativ til at skærpe reglerne for udenlandske landbrugspraktikanter netop med argumentet om, at ordningen risikerede at blive misbrugt som bagvej til at tiltrække billig ufaglært arbejdskraft.
Jeg synes, det er en forfejlet kritik – og jeg tror, man ser spøgelser, hvor der ikke er grund til at se nogen.
Jens Bjørn Poulsen, direktør i arbejdsgiverforeningen GLS-AMed regeringens forslag vil en 35-årig ukrainer, der har færdiggjort sin uddannelse i Ukraine, kunne arbejde for en dansk landmand i op til halvandet år på lærlingeløn.
Det ser Jens Bjørn Poulsen modsat fagforeningen, DF, S og SF ikke noget problem i.
- Den løn, praktikanterne får, svarer til den løn, danske elever under erhvervsuddannelse får.
Og praktikanterne er her jo netop i uddannelsesøjemed, så de er her i en uddannelsesstilling.
Og uanset om du har afsluttet din uddannelse i Ukraine som 30-årig eller 34-årig, så er det helt rimeligt, at du får en elevløn, når du kommer til Danmark for at opleve, hvad det vil sige at være i dansk landbrug, siger direktøren.
Men når man har færdiggjort sin uddannelse, er man jo parat til at tage et voksenjob med voksenløn.
Hvorfor skal man så gå til en lærlingeløn?
- Nu er reglerne jo sådan, at for at være landbrugspraktikant skal du ikke nødvendigvis have en uddannelse, der svarer til den uddannelse, en faglært landmand har i Danmark.
- De praktikanter, der kommer hertil, er generelt meget uerfarne i forhold til det praktiske arbejde i landbruget.
Og de kender slet ikke til landbrug af den karakter, vi har.
Der er en verden til forskel, fordi det danske landbrug er meget avanceret og højteknologisk, siger Jens Bjørn Poulsen.
Så du kan fuldstændig afvise, at det her er et forsøg på at skaffe billig arbejdskraft til landbruget?
- Ja, det har ikke noget med billig arbejdskraft at gøre.
Det har noget at gøre med, at vi har international udveksling af praktikanter.
Og det er kun godt, at vi i Danmark har et åbent samfund, hvor vi kan tage imod nogle unge, der kan se, hvordan vi driver landbrug.
Det kan de have rigtig stor glæde af, når de skal etablere sig i deres hjemland, siger direktøren.
FacebookTwitterKopier linkEmner:3F|Landbrug|GLS|Ukraine|Mette Frederiksen (politiker)




https://www.dr.dk/nyheder/udland/trump-om-saudi-arabien-de-er-uskyldige-indtil-andet-er-bevist

Khashoggi-sagenSe temaUdlandTrump om Saudi-Arabien: De er uskyldige, indtil andet er bevistDen amerikanske præsident kritiserer den stigende globale fordømmelse af saudiaraberne i sag om forsvundet journalist.
Efterforskningen i sagen om den forsvundne journalist Jamal Khashoggi er i gang.
Trump tager afstand for stigende global fordømmelse af Saudi-Arabien.
Af Sofie Dyjak17.
okt.
2018 kl.
07.
37Bemærk: artiklen er mere end 30 dage gammelLæs opSaudi-Arabien fortjener at blive betragtet som uskyldig, før man kan bevise, hvad der er sket i sag om den forsvundne journalist Jamal Khashoggi.
Det sagde Donald Trump i går i et interview med nyhedsbureauet AP, hvor han også drager paralleller til sagen om højesteretsdommer Brett Kavanaugh, der for kort tid siden blev anklaget for seksuelle overgreb.
- Så kører vi løs igen med, at du er skyldig, indtil din uskyld er bevist.
Det bryder jeg mig ikke om.
Vi er netop gået igennem alt det her med dommer Kavanaugh, og han var hele tiden uskyldig, så vidt jeg ved, siger præsidenten og tilføjer:- Vi er nødt til først at finde ud af, hvad der er sket.
Læs også:OVERBLIK Olie, våben og Snapchat: Fire grunde til at Saudi-Arabien er svære at straffeUdtagelserne kommer, efter at Trump tidligere på dagen talte i telefon med Saudi-Arabiens kronprins, Mohammed bin Salman.
Sådan her skrev Donald Trump i går Twitter efter mødet med kronprinsen:Efterforskning er i gangDen saudiarabiske journalist Jamal Khashoggi har været forsvundet, siden han tidligere på måneden gik ind på saudiarabiens konsulat i den tyrkiske by Istanbul for at ordne nogle papirer.
Kashoggi er en kendt kritiker af det saudiarabiske styre og især af kongefamilien, og Tyrkiet er overbevidst om, at Saudi-Arabiske agenter har slået ham ihjel på konsulatet.
Saudi-Arabien benægter fortsat alt.
Læs også:Saudi Arabiens stærke mand er åben for reformer - men ikke kritikMassevis af ubekræftede rygter har floreret, siden Khashoggi forsvandt, og flere internationale ledere har krævet, at efterforskerne kommer til bunds i opklaringsarbejdet hurtigst muligt.
De seneste dage er både konsulatet i Istanbul og konsulens private bolig blevet gennemsøgt af tyrkiske og saudiarabiske efterforskere for at lede efter spor efter Khashoggi.
Læs også:Erdogan: Der er blevet fjernet materiale fra det saudiarabiske konsulatHvad der præcis er kommet ud af eftersøgningen er endnu uvist.
USA's udenrigsminister, Mike Pompeo, besøgte i går den saudiarabiske kronprins for at få en forklaring på, hvad der er sket.
USA, som er en af Saudi-Arabiens tætteste allierede, har truet med at straffe landet med sanktioner, hvis det viser sig, at de ikke har talt sandt i sagen.
Mike Pompeo besøgte i går den saudiarabiske kronprins Mohammed bin Salman i Saudi-Arabiens hovedstad, Riyadh.
Overblik: Klik på de røde punkter for at se, hvad der har udspillet sig hvor.
FacebookTwitterKopier linkEmner:Donald Trump (politiker)|Mike Pompeo (politiker)|Saudi-Arabien|USA|Udenrigspolitik




https://www.dr.dk/nyheder/kultur/film/saa-du-det-grufuld-massemorder-afsloeret-paa-hemmelig-vis

TroldspejletSe temaFilm og serierSå du det?
Grufuld massemorder afsløret på hemmelig visDet er en dybt ubehagelig skurk, man får et glimt af i bio-aktuelle 'Venom', fortæller Troldspejlet.
Advarsel: Spoilers.
Efter rulleteksterne på den bioaktuelle 'Venom' bliver skuespilleren Woody Harrelson kørt i stilling som skurken Carnage.
 © )Af Troldspejlet/Jakob Stegelmann17.
okt.
2018 kl.
07.
30Bemærk: artiklen er mere end 30 dage gammelLæs opFilmen om superskurken 'Venom' er et monster-hit verden over.
TroldspejletJakob Stegelmann og hans redaktion rapporterer løbende fra tegneseriernes, filmens, gamingens og superheltenes forunderlige verden i programmet, der for de flestes vedkommende ikke behøver introduktion.
Ud over tv-programmet på DR Ultra - og den nye DR-podcast - giver Troldspejlet dig også løbende nyheder, video og anbefalinger på dr.
dk.
'Venom'-filmen beviser, at en makaber superskurk kan blive superstjerne på egen hånd.
Så det er logisk, at hans ejere på Sony har kigget i den del af Marvel-universet, de har adgang til, for at finde flere.
Erfaring med psykotiske figurerDen første er allerede kørt i stilling.
For efter rulleteksterne i 'Venom' afsløres det nemlig, at den næste i rækken med stor sandsynlighed bliver Carnage, en seriemorder, hvis civile navn er Claetus Kassidy.
Han voksede op på et sadistisk børnehjem, hvis forstander han dræbte - og dermed lagde grunden til en karriere som massemorder.
I tegneserien fra 90'erne smelter Carnage sammen med Venom.
Om det også sker i en kommende film, ved vi ikke - men Carnage spilles af ingen ringere end Woody Harrelson, der har god erfaring med at spille lettere psykotiske og brutale figurer, bl.
a.
i 'Natural Born Killers'.
Fakta: CarnageDebut: Marts 1991 i Spider-Man-bladetForfatter: David MichelinieTegner: Mark BagleyHemmelig identitet: Cletus KassadyDanske navne: Blodbad og SplatterSuperkraft: Hurtighed og evnen til at klatre ad alle overfladerMakaber Marvel-skurkIndtil videre kun i denne lille gæsteoptræden, men efter Venom succes ved billetlugerne i den forløbne uge, regner alle med, at det nok skal blive til en hovedrolle.
Carnage er en af Marvel-universets mest makabre figurer.
Der er intet godt i ham, så med mindre manuskriptforfatterne bløder ham op, er der tale om ægte, grufuldt gys.
I Danmark er Carnage måske ikke så kendt - men han har optrådt i det danske Spider-Man-blad i starten af 1990'erne.
Og dengang oversatte man figurerne, så han fik det smukke danske navn Splatter.
Men uanset hvad man kalder ham, er han en blodtørstig sag, der helt sikkert får 15-årsgrænse på filmen.
FacebookTwitterKopier link




https://www.dr.dk/nyheder/vejret/taet-taage-over-fyn-og-sjaelland-pas-paa-i-trafikken

VejretTæt tåge over Fyn og Sjælland: Pas på i trafikkenDen tætte tåge betyder, at man skal tage sine forholdsregler i trafikken.
Tågen betyder, at bilister skal sænke farten, oplyser Vejdirektoratet.
(Arkivfoto) Af Kevin Ahrens17.
okt.
2018 kl.
07.
07Bemærk: artiklen er mere end 30 dage gammelLæs opDen østlige del af Danmark er i morgentimerne svøbt ind i tæt tåge.
DMI har udsendt et varsel om voldsomt vejr på grund af tågen, der gælder for Vest- og Sydsjælland samt Lolland-Falster, Fyn og København og Nordsjælland.
Læs også:Risiko for tåge i natDMI forventer tæt tåge mange steder med sigtbarhed på helt ned til under 100 meter.
Det betyder, at man skal tage sine forholdsregler i trafikken, skriver Vejdirektoratet på Twitter:- Der er tæt tåge i Sønderjylland, på Fyn og Sjælland.
Det betyder nedsat sigtbarhed.
Nedsæt hastigheden og kør efter forholdene.
Tidligere varslede DMI også om tæt tåge i Sønderjylland, men varslingen gælder nu kun for den østlige del af landet.
(© dmi)Det er ifølge DMI den milde og fugtige luft, der siver ind over Danmark fra syd, som giver dis og tåge i især den østlige del af landet.
Tågen forventes først at lette i løbet af formiddagen.
Send gerne dine tåge-billeder til 1212@dr.
dkFacebookTwitterKopier linkEmner:Danmarks Meteorologiske Institut|Vejret|Sjælland|Fyn|Trafik




https://www.dr.dk/nyheder/regionale/oestjylland/teenage-pige-faar-kraniebrud-efter-voldsom-bilulykke-i-aarhus

ØstjyllandTeenage-pige får kraniebrud efter voldsom bilulykke i AarhusEn pige på 16 år er i livsfare, efter at en varebil og en personbil kørte sammen i Aarhus-forstaden Viby.
Pigen er efter ulykken bragt til Aarhus Universitetshospital.
Arkivfoto 17.
okt.
2018 kl.
06.
28Bemærk: artiklen er mere end 30 dage gammelLæs opEn pige på 16 år har fået kraniebrud og er i livsfare, efter at hun tirsdag aften var involveret i en bilulykke i Aarhus.
Det oplyser Flemming Lau, der er vagtchef ved Østjyllands Politi.
Kort før klokken otte tirsdag aften stødte en varebil og en personbil sammen i et lyskryds ved Ravnsbjergvej og Skanderborgvej i Viby.
I det ene køretøj var der to personer, mens der var tre personer i det andet.
- I det køretøj, hvor der er to personer, kommer en 16-årig pige alvorligt til skade.
I øjeblikket er hun i livsfare og i kritisk tilstand, siger Flemming Lau natten til onsdag.
Pigen er efter ulykken bragt til Aarhus Universitetshospital.
- Vi ved på nuværende tidspunkt ikke, hvilken vej det går, siger vagtchefen.
Læs også:Politiet til bilister efter dødsulykke: Stop med at tage billederFlere ambulancer blev sendt til stedet kort efter klokken 19.
58, hvor bilulykken skete.
De øvrige fire personer, der var involveret i ulykken, er alle blevet tilset og er sluppet med mindre knubs, oplyser vagtchefen.
- Den ene part kom kørende mod syd, og den anden kørte mod øst.
Da det er sket i et lysreguleret kryds, er der en af parterne, der ikke har overholdt sine forpligtelser i trafikken, siger Flemming Lau.
- Men vi ved på nuværende tidspunkt ikke, hvem det er.
Det er vi ved at undersøge.
Krydset var efter ulykken mørklagt i en periode, da varebilen væltede om på siden og ramte en mast, hvor lyssignalet sidder.
Det resulterede ifølge TV2 Østjylland i, at der blev mørkt i krydset.
Kort før klokken 22.
30 skulle de trafikale problemer, som ulykken har medført, være løst, rapporterer TV2 Østjylland.
/ritzau/FacebookTwitterKopier link




https://www.dr.dk/nyheder/politik/flertal-vil-blokere-regeringens-plan-om-raa-udnyttelse-af-billig-arbejdskraft-til

PolitikFlertal vil blokere regeringens plan om "rå udnyttelse af billig arbejdskraft" til landbrugetRegeringen åbner for regulær løndumping i landbruget, mener DF, S og SF.
Støjberg affejer "helt forfejlet" kritik.
Det er ren løndumping, regeringen lægger op til, når den foreslår at lempe på reglerne for udenlandske landbrugspraktikanter, mener DF, S og SF (arkivfoto).
Af Rikke Gjøl Mansø og Anja Westphal17.
okt.
2018 kl.
06.
27Bemærk: artiklen er mere end 30 dage gammelLæs opRegeringen lægger op til at lempe på reglerne for udenlandske landbrugspraktikanter i en sådan grad, at der ikke længere er tale om en praktikordning, men derimod ren udnyttelse af billig udenlandsk arbejdskraft.
Regeringen lægger op til regulær løndumping – og den forsøger ikke engang at lægge skjul på det.
Martin Henriksen (DF), udlændingeordførerSådan lyder den krasse kritik fra et flertal i Folketinget bestående af Dansk Folkeparti, Socialdemokratiet og SF.
- Regeringen lægger op til regulær løndumping – og den forsøger ikke engang at lægge skjul på det, siger Dansk Folkepartis udlændingeordfører, Martin Henriksen.
- Det er fuldstændig uacceptabelt.
Det er en åben ladeport for social dumping, istemmer Socialdemokratiets udlændinge- og social dumping-ordfører, Mattias Tesfaye.
Læs også:Sådan vil regeringen tiltrække mere udenlandsk arbejdskraftRegeringen fremlagde sit udspil om udenlandsk arbejdskraft i begyndelsen af oktober, og et af forslagene i udspillet handler om "afbureaukratisering for landbrugspraktikanter".
Regeringen skal ikke lykkes med at komme igennem med at kalde det en praktikordning, når det ikke har en snus med praktik at gøre, men om rå udnyttelse af billig arbejdskraft.
Karsten Hønge (SF), politisk ordførerOrdningen er i dag skruet sådan sammen, at udenlandske landbrugspraktikanter fra tredjelande uden for EU kan få opholds- og arbejdstilladelse i op til 12 måneder, hvis de er under 30 år, har bestået en sprogtest i engelsk, tysk eller et skandinavisk sprog og har påbegyndt en relevant uddannelse i hjemlandet.
Regeringen vil både sløjfe kravet om, at landbrugspraktikanterne skal være under uddannelse og også afskaffe kravet om sprogtest.
Derudover vil regeringen hæve alderskravet fra 30 til 35 år og opholdstilladelsens længde fra 12 til 18 måneder.
- Regeringen skal ikke lykkes med at komme igennem med at kalde det en praktikordning, når det ikke har en snus med praktik at gøre, men om rå udnyttelse af billig arbejdskraft, siger SF's politiske ordfører, Karsten Hønge og tilføjer:- Jeg synes, regeringen skal sige, hvad det her handler om – i stedet for at løbe om hjørner med offentligheden: Det her er at invitere social dumping ind ad fordøren.
Læs også:OVERBLIK Regeringen vil hente billigere arbejdskraft fra 12 udvalgte landeS og SF: Venstre vil hjælpe vennerne i landbrugetJeg betragter det sådan, at Venstre vil hjælpe vennerne i landbruget med noget billig arbejdskraft fra Østeuropa.
Det er klart, at vi er et arbejderparti, så det kan vi ikke støtte.
Mattias Tesfaye (S), social dumping-ordførerDer er i skrivende stund knap 2.
000 udenlandske landbrugspraktikanter.
De arbejder med alt fra at fodre og muge ud i svineproduktionen til at malke køer og høste marker.
Deres månedsløn går fra 11.
444,15 til 15.
369,71 kroner alt afhængigt af, hvor længe de har været i praktik – og hvor gamle de er.
- Jeg betragter det sådan, at Venstre vil hjælpe vennerne i landbruget med noget billig arbejdskraft fra Østeuropa.
Det er klart, at vi er et arbejderparti, så det kan vi ikke støtte, siger Mattias Tesfaye.
Han mener, at danskere de seneste mange år er blevet "presset ud" af det danske landbrug af især østarbejdere, og at regeringen med sit udspil "tager et syvmileskridt yderligere i den retning".
Udenlandske landbrugspraktikanterUdlændinge kan få opholds- og arbejdstilladelse som praktikant inden for landbrugs-, jordbrugs-, veterinær-, skovbrugs- og gartneriområdet i Danmark, hvis de opfylder en række betingelser.
Regeringen vil "afbureaukratisere" ordningen ved at lempe betingelserne.
Få her et overblik over de nuværende regler og regeringens forslag:I dag skal man være mellem 18 og 30 år, når man ansøger.
Den aldersgrænse vil regeringen hæve til 18-35 år.
I dag skal man have bestået en sprogprøve i dansk, svensk, norsk, engelsk eller tysk på A2-niveau eller derover.
Regeringen vil afskaffe kravet om sprogtest helt.
I dag skal praktikopholdet supplere éns allerede påbegyndte uddannelse i hjemlandet eller i et andet land, hvor man har opholdt sig lovligt.
Regeringen vil sløjfe kravet om, at praktikanterne skal være under uddannelse.
I dag kan man få opholdstilladelse i op til 12 måneder på ordningen.
Det vil regeringen forlænge til 18 måneder.
I dag skal løn- og ansættelsesforholdene følge de gældende overenskomster for praktikanter.
Det vil regeringen ikke ændre på.
0-6 måneders praktik: 71,38 kroner i timen.
7-12 måneders praktik: 82,80 kroner i timen.
7-12 måneders praktik, hvis man er fyldt 25 år: 95,86 kroner i timen.
Kilde: Nyidanmark.
dk og udspillet "Styrket rekruttering af udenlandsk arbejdskraft".
Men er det ikke fordi, at der ikke er nok danskere, der gider tage de her job?
- Nej, det synes jeg faktisk ikke er rimeligt at sige.
Der er for det første unge, der starter på de uddannelser, som gælder i dansk jordbrug.
Og for det andet er det jo også et spørgsmål om, hvilke vilkår man bliver tilbudt, siger Mattias Tesfaye.
Karsten Hønge ser også udspillet som regeringens forsøg på at hjælpe "vennerne i landbruget".
Hvis landmændene mangler arbejdskraft, kan de ansætte nogle af de mange danskere, der er arbejdsløse, lyder hans opfordring.
- Hvis det er svært at skaffe folk til et stykke arbejde, så må man sætte lønnen op – så skal der nok komme folk til, siger SF'eren.
Støjberg: Kritikken er helt forfejletKritikken preller fuldstændig af på kvinden for enden af forhandlingsbordet, udlændinge- og integrationsminister Inger Støjberg (V):- Det her er ikke et spørgsmål om social dumping.
Det er et spørgsmål om, at landbruget skal sidestilles med andre brancher – og at landbruget selvfølgelig også skal kunne få den arbejdskraft, de har brug for, siger hun.
Med jeres forslag vil en 35-årig ukrainer, der har færdiggjort sin landbrugsuddannelse i Ukraine, kunne arbejde i Danmark i op til 1,5 år for cirka 15.
000 kroner om måneden.
Hvorfor er det fair over for ham og over for hans danske kolleger?
- Jeg mener, at man både har fordrejet det og forsøger at tage en fuldstændig forfejlet tilgang til det her.
Man kan simpelthen ikke sammenligne praktikanter med arbejdstagere på den her måde.
Praktikordningen har netop et uddannelsesmæssigt sigte.
- Det nytter ganske enkelt ikke noget, at landbruget ikke kan få den arbejdskraft, de har brug for.
Selvfølgelig skal det være på fuldstændig ordnede vilkår.
Men det skal også være sådan, at landbruget bliver behandlet som alle andre brancher, siger Støjberg med henvisning til, at udenlandske praktikanter på eksempelvis sundhedsområdet i dag må være op til 35 år og have afsluttet deres uddannelse i hjemlandet, når de starter i dansk praktik.
Men nu skiller landbruget sig jo ud ved at have en særligt stor andel udenlandsk arbejdskraft.
Og når man har færdiggjort sin uddannelse, så er man jo parat til et voksenjob med en voksenløn.
Hvorfor skal man så i 1,5 år yderligere kun have en lærlingeløn?
- Fordi det er sådan, at landbruget har andre ordninger end andre brancher.
Og det synes jeg er en underlig tilgang.
Jeg forstår ikke, at man vil gøre det særligt besværligt for landbruget.
Det var Socialdemokratiets formand, Mette Frederiksen, der som beskæftigelsesminister tilbage i 2014 tog initiativ til at skærpe reglerne for udenlandske landbrugspraktikanter netop med argumentet om, at ordningen risikerede at blive misbrugt som bagvej til at tiltrække billig ufaglært arbejdskraft.
FacebookTwitterKopier link




https://www.dr.dk/nyheder/udland/hash-kan-frit-kobes-i-canada-fra-i-dag

UdlandHash kan frit købes i Canada fra i dagLegaliseringen af hash skal blandt andet nedbringe den organiserede kriminalitet i Canada.
Der produceres cannabis på livet løs i den canadiske provins Ontario forud for den landsdækkende legalisering af cannabis.
17.
okt.
2018 kl.
06.
11Bemærk: artiklen er mere end 30 dage gammelLæs opFra i dag kan man frit købe hash, også kendt som cannabis, lovligt i Canada, og mindst 111 butikker planlægger at sælge cannabis første dag.
Allerede i 2001 blev medicinsk cannabis lovligt i Canada, og nu kan det købes for fornøjelsens skyld.
I mere end to år har regeringen ledet af premierminister Justin Trudeau arbejdet for legaliseringen.
Formålet er blandt andet at bringe det ulovlige salg af cannabis ind i et reguleret system og at nedbringe den organiserede kriminalitet.
Læs også:Canada åbner for lovligt salg af hash om fire månederDe enkelte delstater har fået mulighed for at indføre egne regler inden for de nationale retningslinjer.
I nogle stater vil det derfor være tilladt for alle over 18 år at købe cannabis, mens aldersgrænsen i andre stater er sat til 19 år.
Nogle delstater vil åbne statsejede butikker, mens andre vil tillade private sælgere.
Og i nogle områder vil det være lovligt for private at dyrke op til fire cannabisplanter derhjemme.
- Vi er det første G7-land, som legaliserer cannabis, og det andet land i verden efter Uruguay, siger Alain Brunet, projektleder for den afdeling under regeringen, der driver de statsejede butikker.
/ritzau/FacebookTwitterKopier linkEmner:Justin Trudeau (politiker)|Canada|Brug af euforiserende stoffer|Detailhandel|Uruguay




https://www.dr.dk/nyheder/udland/brasiliens-praesident-risikerer-nye-korruptionsanklager

UdlandBrasiliens præsident risikerer nye korruptionsanklagerDen brasilianske statsanklager har 15 dage til at afgøre, om der skal rejses en sag om korruption mod Temer.
17.
okt.
2018 kl.
03.
17Bemærk: artiklen er mere end 30 dage gammelLæs opDet føderale politi i Brasilien anbefaler i en ny rapport, at præsident Michel Temer bliver sigtet for korruption, hvidvask af penge og kriminelle forbindelser.
Politiet indleverede sine anbefalinger til Brasilien øverste domstol tirsdag, skriver nyhedsbureauet AP, der har set rapporten.
Herfra har statsanklageren 15 dage til at afgøre, om der skal rejses tiltale.
Har ikke set rapportenIfølge politiets rapport mistænkes Michel Temer for at have modtaget bestikkelse for at favorisere virksomheder, der administrerer havne, gennem et præsidentielt dekret.
Præsidentens advokat oplyser, at han endnu ikke har fået adgang til politiets rapport.
For at statsanklageren kan føre sagen for retten, kræver det, at Kongressen bakker op om en retssag.
I så fald vil Michel Temer, hvis præsidentperiode slutter den 31.
december, blive suspenderet.
Tidligere har kongresmedlemmer afvist en retsforfølgelse af Temer.
I oktober sidste år overlevede præsidenten således en afstemning i Kongressen, om hvorvidt der skulle rejses en sag mod ham ved landets højesteret som følge af korruptionsanklager.
For at undgå at blive suspenderet og stillet for retten havde Temer brug for støtte fra mindst en tredjedel af de 513 medlemmer af underhuset.
Afstemningen endte med 251 stemmer til fordel for Temer og 233 stemmer imod ham.
De resterende medlemmer enten undlod at stemme eller var ikke til stede.
Sidste års anklager mod Temer var en direkte udløber af en stor korruptionssag mod to af ejerne i verdens største kødfirma, JBS.
Nægter sig skyldigIfølge statsanklageren havde Temer modtaget et beløb svarende til over 76 millioner kroner for at hjælpe JBS med at opnå skattemæssige fordele.
Denne anklage blev dog droppet i august 2017, efter parlamentet stemte mod at føre sagen videre til højesteret.
Temer har gentagne gange nægtet sig skyldig i alle anklager.
78-årige Michel Temer, der er tidligere vicepræsident, overtog præsidentposten 31.
august 2016 efter Dilma Rousseff, der gik af efter at være blevet stillet for en rigsret.
Det skete, fordi hun havde pyntet på statsbudgettet.
/ritzau/APFacebookTwitterKopier link




https://www.dr.dk/sporten/fodbold/landsholdet/lerager-om-droemmemaalet-dejligt-se-den-gaa-i-rusen

LandsholdetLerager om drømmemålet: Dejligt at se den gå i rusenBeskedne Lukas Lerager forsøgte, men kunne alligevel ikke helt skjule begejstringen over sin drømmekasse mod Østrig.
Lukas Lerager scorede et pragtmål mod Østrig.
Af Jens Andersen17.
okt.
2018 kl.
00.
11Bemærk: artiklen er mere end 30 dage gammelLæs opHan er ikke den mest prominente skikkelse på det danske landshold.
Lukas Lerager skiftede i 2016 nærmest ubemærket fra Viborg til belgiske Zulte Waregem, hvor han gjorde det så godt, at han allerede året efter skiftede til fransk Bordeaux.
Lerager har også nærmest listet sig ind på det danske landshold, hvor han tirsdag aften startede han inde i testkampen mod Østrig.
En ret god idé af landstræner Åge Hareide, da Lerager kvitterede med at lave et af de smukkeste mål i dansk landsholdsfodbold i meget lang tid.
- Jeg ser, at Yussuf ligger inde i mellemrummet og så tager jeg den første et-to og så en mere med Sisto.
Så plejer jeg at være meget uselvisk, men i dag fik den chancen, siger Lukas Lerager, der efter de elegante og hurtige kombinationer kunne have spillet en fri Kasper Dolberg, men altså i stedet valgte at flå bolden helt op i målhjørnet.
Læs også:Krauls karakterbog: Den hemmelige fodboldspiller var kampens bedste- Jeg kigger på bolden og så ser jeg, at den lige pludselig ligger inde i rusen, som man siger.
Det var en dejlig følelse.
Det skal vist lige gå op for mig, siger Lukas Lerager om pragtmålet.
Nemt hold at komme ind påUdover den fornemme scoring så markerede Lukas Lerager sig også med et enormt løbearbejde, godt overblik og flere fine kombinationer.
Den beskedne midtbanespiller var da også ganske godt tilfreds med egen indsats efterfølgende.
- Jeg synes, jeg gjorde det godt i dag.
Følte mig rolig på bolden og fik vist nogle af de ting, jeg kan.
Men som jeg har sagt før, så gør automatismerne på det her hold, at det er som om, at du til taktikmøder og træninger har fået tingene ind på rygraden, siger Lerager.
Læs også:Dolberg: Jeg fik ikke sat et stort nok aftryk- Hele holdet fik vist, at vi spiller god fodbold.
For mig personligt, så synes jeg, at jeg at jeg gik ind i nogle gode kombinationer.
Gode kombinationer er dog én ting, et så godt mål noget helt andet og scoringen vil nok blive afspillet i Leragers hoved igen og igen, når det rammer puden senere i aften.
- Det er nok ét af de bedste mål, jeg har lavet.
Sådan nogle plejer jeg ikke at lave, men en gang skal jo være den første, siger landsholdets nye kanonkonge.
FacebookTwitterKopier link




