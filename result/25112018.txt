https://www.dr.dk/sporten/oevrig/danmarks-bedste-paa-loejpen-i-world-cup-nedtur

Øvrig sportDanmarks bedste på løjpen i World Cup-nedturChristopher Faarup fik ikke den start på World Cup-sæsonen, som han havde håbet på, da der blev startet i Canada.
ARKIVBILLEDE Christopher Faarup fik ikke en god start på sæsonen.
Af Frederik Palle25.
nov.
2018 kl.
22.
45Bemærk: artiklen er mere end 30 dage gammelLæs opForhåbningen var en plads i top 30, men da det hele var gjort op, så var Christopher Faarup langt fra det.
Han udgik nemlig søndag i Super G-disciplinen.
Faarup havde ellers vist lovende takter i træningen op til selve konkurrencen.
Ved styrtløbstræningen onsdag kom han ind på en 31.
plads, men da konkurrencen blev holdt lørdag, måtte han nøjes en plads som nummer 64.
Læs også:Faarup henter favoritsejr ved DM i Super-GOg det blev altså langt fra bedre søndag til Super G, hvor han ikke formåede at komme igennem hele banen, før han udgik.
Vinderen blev norske Kjetil Jansrud, der vandt med 14 hundrededele foran østrigske Vincent Kreichmayer.
FacebookTwitterKopier link




https://www.dr.dk/nyheder/indland/motorvej-spaerret-efter-kast-fra-bro-en-person-anholdt

IndlandMotorvej spærret efter kast fra bro: En person anholdtEn person er anholdt for at kaste en genstand fra en bro.
Ingen er kommet til skade.
Politiet har spærret motorvejen for at sikre sig spor i sagen.
25.
nov.
2018 kl.
22.
17Bemærk: artiklen er mere end 30 dage gammelLæs opEn genstand er her til aften blevet kastet fra en motorvejsbro ved Klampenborg.
I den forbindelse har Helsingørmotorvejen været spærret af i en periode.
- En bil er blevet ramt af en genstand.
Der er ikke sket færdselsuheld som følge af kastet, og ingen personer er kommet til skade, oplyser Nordsjællands Politi i en pressemeddelelse.
Ikke desto mindre er en person anholdt i sagen.
- Af hensyn til efterforskningen kan vi pt.
ikke frigive flere oplysninger om den anholdte, lyder det i pressemeddelelsen.
Hunde skulle sikre sporLukningen af motorvejen skyldtes, at sporhunde på stedet skulle bidrage til opklaringen.
Motorvejen blev igen åbnet kort før klokken 23.
30.
Det skrev Nordsjællands Politi i en kortfattet pressemeddelelse.
Der er ingen meldinger fra politiet om, hvilken genstand der blev kastet, eller hvad der knytter den anholdte til episoden.
/ritzau/DR NyhederFacebookTwitterKopier linkEmner:København|Trafik|Vejtrafik|Sjælland|Nordsjællands Politi




https://www.dr.dk/sporten/fodbold/verdens-vaerste-lokalopgoer-er-udsat-paa-grund-af-uroligheder-man-burde-have

Fodbold'Verdens værste lokalopgør' er udsat på grund af uroligheder, man burde have forudsetFinalekampen i det sydamerikanske fodboldmesterskab er udsat på grund af tilskueruroligheder.
Problemerne er ifølge fodboldkommentator Morten Glinvad ligeså bedrøvelige, som de er forventelige.
Af Peter Kobbersmed og Josefine Høgh25.
nov.
2018 kl.
22.
53Bemærk: artiklen er mere end 30 dage gammelLæs opArgentinske River Plate og Boca Juniors skulle lørdag have spillet et længe imødeset returopgør i Copa Libertadores-finalen.
Men søndag blev kampen udskudt for anden gang.
Et angreb på Boca Juniors' spillerbus førte til knuste ruder, glassplinter i spillernes øjne og et legendarisk arvefjendeopgør i venteposition.
Læs også:Skandaleramt finale i Sydamerika udskydes på nyFor mig er det mest forstemmende, at det ikke var uventet.
Morten Glinvad er journalist og fodboldkommentator, og han er i Argentina for at dække kampen for Eurosport.
Han var på stadion, da uroligheder udspillede sig:- Det var en meget kaotisk og forvirrende dag, som for mig var præget af den lange ventetid, der var, før man havde en afklaring.
Det var ubehageligt at blive klar over, hvad der egentlig var foregået.
Morten Glinvad peger på flere forklaringer til, hvorfor opgøret, der af mange regnes som den værste fodboldrivalisering i verden, vækker så store følelser i Argentina.
Og argentinerne kan selv have svært ved at sætte ord på, hvorfor rivaliseringen er så intens.
- Der er de utroligt magtfulde tilskuergrupperinger – de såkaldte barra bravas.
De kan sammenlignes med mafiaen.
De har utroligt meget magt – også over for klubberne, som ikke tør at sætte ind, siger Morten Glinvad, mens han peger på en anden årsag til urolighederne.
Læs også:Spillerbus angrebet inden Copa Libertadores-finale - flere spillere indlagt- Hverdagsproblemerne kommer engang imellem til udtryk gennem mere eller mindre afstumpet vold i forbindelse med fodbold i Argentina.
Det er et mangeårigt problem, som jo blandt andet har betydet, at der ikke er udebanetilskuere til de her kampe.
Hvis ikke man kan passe på en bus med fodboldspillere på vej til stadion, hvordan skal man så kunne passe på en masse statsledere?
Søndag aften er det stadig uafklaret, hvornår finalen skal afgøres og 'verdens værste lokalopgør' skal finde sin vinder, men argentinerne selv er ikke overraskede over den tilspidsede situation.
- For mig er det mest forstemmende, at det ikke var uventet.
Publikum på stadion sagde til mig: ’Ja, sådan er vi som land, sådan er det i Argentina’.
Jeg talte med Argentinas finansminister, da jeg gik fra stadion, og han siger til mig: ’Jeg må undskylde på mit lands vegne, at du skal opleve det her.
’Læs også:Verdens største fodboldkamp venter i aften: ’Det kommer til at gå over i historien’- Det kommer som et kapitel yderligere til disse opgør.
I 2015 blev en kamp aflyst, fordi spillere i spillertunnellen fik sprøjtet peberspray i øjnene af fans.
Så man vidste, at de her episoder kunne finde sted, og alligevel har man ikke været i stand til at undgå det, siger Morten Glinvad.
Fra på fredag d.
30 november er Argentina værter for det næste G20-topmøde, og globale statsmænd og -kvinder flokkes til Sydamerika.
Det har ifølge Morten Glinvad rejst et centralt spørgsmål:- Hvis ikke man kan passe på en bus med fodboldspillere på vej til stadion, hvordan skal man så kunne passe på en masse statsledere fra hele verden?
FacebookTwitterKopier linkEmner:Argentina|Boca Juniors|Fodbold|River Plate|Sydamerika




https://www.dr.dk/nyheder/udland/krisemoede-i-ukraine-anklager-rusland-tage-kontrol-over-flere-skibe

UdlandKrisemøde i Ukraine: Anklager Rusland for at tage kontrol over flere skibeUkrainske krigsfartøjer beskudt ud for Krim, og to soldater er såret, siger Ukraine.
Af sandra Meinecke25.
nov.
2018 kl.
22.
01Bemærk: artiklen er mere end 30 dage gammelLæs opTo ukrainske krigsfartøjer er blevet beskudt, og to marinesoldater er såret, efter at russerne åbnede ild mod skibe fra den ukrainske flåde ved Krim, lyder det fra de ukrainske myndigheder ifølge nyhedsbureauet Reuters.
Ifølge Ukraine har Rusland også taget kontrollen over flere af deres skibe.
Det russiske nyhedsbureau citerer den føderale sikkerhedstjeneste i Rusland, FSB, for at sige, at Rusland havde tydelige beviser for, at Ukraine havde orkestreret "en provokation".
FSB siger, at de handlede, da ukrainerne ignorerede ordrer om at stoppe og sejlede faretruende.
En talsmand for Ukraines præsident, Petro Porosjenko, oplyser, at landets militære ledelse er blevet hasteindkaldt til et møde for at tage bestik af situationen.
Det sker, efter at Rusland tidligere i dag blokerede passagen mellem Sortehavet, forbi Krim og ind i Det Azovske Hav, ved at lægge et fragtskib på tværs.
Angiveligt for at forhindre tre ukrainske flådefartøjer i at sejle ind i Azovhavet via Kertj-strædet.
Der skiller Krim fra det russiske fastland.
De ukrainske skibe blev stoppet, da de ville sejle fra Odessa til Mariupol.
Rusland annekterede i 2014 Krim, men resultatet af folkeafstemningen er med få undtagelser ikke anerkendt internationalt.
Udenrigsministeren til russerne: Genopret passagenDen danske udenrigsminister Anders Samuelsen (LA) opfordrer her til aften på Twitter Rusland til at nedtrappe situationen.
Han skriver: ”Farlige hændelser ved Det Azovske hav i dag på grund af aggressive russiske handlinger.
Rusland skal genoprette fri passage ved Kerch-strædet.
Vigtigt at deeskalere situationen nu”Rusland annekterede i 2014 den ukrainske halvø Krim.
USA og dets vestlige allierede har svaret igen ved at indføre en række økonomiske og politiske sanktioner over for Rusland.
Rusland beskyldes for at bevæbne og anspore et prorussiske oprør i den østlige del af Ukraine.
Ifølge en traktat fra 2003 må både Rusland og Ukraine sejle i området, men de seneste mange måneder har Rusland gjort det svært både for ukrainske og andre udenlandske skibe at passere.
Rusland har placeret et stort fragtskib under broen over strædet for at forhindre fartøjer i at komme igennem  Russiske fly i nærheden af den 19 kilometer lange bro over strædet, som Rusland byggede tidligere i år.
Broen skabte en vej, der forbinder Ruslands Krasnodar-region med Krim-halvøen.
 Den ukrainske flåde ville tidligere flytte en lodsbåd og to mindre pansrede skibe fra Sortehavs-kystbyen Odessa til Mariupol, da blokaden opstod.
1 / 3Rusland har placeret et stort fragtskib under broen over strædet for at forhindre fartøjer i at komme igennem 1 / 3Russiske fly i nærheden af den 19 kilometer lange bro over strædet, som Rusland byggede tidligere i år.
Broen skabte en vej, der forbinder Ruslands Krasnodar-region med Krim-halvøen.
2 / 3Den ukrainske flåde ville tidligere flytte en lodsbåd og to mindre pansrede skibe fra Sortehavs-kystbyen Odessa til Mariupol, da blokaden opstod.
3 / 3Læs også:Har lagt fragtskib i vejen: Rusland blokerer stræde ved Krim for ukrainske flådefartøjerFacebookTwitterKopier linkEmner:Petro Porosjenko (politiker)|Rusland|Ukraine|FSB|Flåde




https://www.dr.dk/sporten/fodbold/superliga/video-langskudsmaal-banker-fc-koebenhavn-i-toppen-af-superligaen

SuperligaVIDEO Langskudsmål banker FC København i toppen af SuperligaenEfter fem københavnske nederlag i træk til FCM i 2018 lykkedes det søndag FCK at få ram på guldrivalerne.
25.
nov.
2018 kl.
20.
17 | opdateret 25.
nov.
2018 kl.
22.
47Bemærk: artiklen er mere end 30 dage gammelLæs opMed en sejr over FC Midtjylland overtog FC København søndag førstepladsen i Superligaen.
I en begivenhedsrig afslutning mellem ligaens nummer et og to sikrede indskiftede Ján Gregus værterne en sejr på 2-1, da han otte minutter før tid bragede et langskud forbi Jesper Hansen i FCM-målet.
Efter fem nederlag i træk til FCM i 2018 fik Gregus dermed sat en ende på en skidt FCK-tendens mod de midtjyske guldrivaler.
Læs også:VIDEO Drømmestart af Brøndby sikrer sejr i chancefyldt opgørBlot fire minutter før Gregus' sejrsmål havde Paul Onuachu ellers udlignet for gæsterne til 1-1 og lagt en dæmper på stemningen hos størstedelen af de 18.
553 tilskuere i Parken.
Et frispark blev sendt ind i FCK-feltet, og Onuachu fik med hælen bolden til at trille i mål.
Opgøret nærmest eksploderede i det sidste kvarter, efter at kampen havde været intens, men særdeles chancefattig i de første 75 minutter.
Robert Skov havde bragt FCK i front med 1-0 på et straffespark efter en halv time, efter at Erik Sviatchenko helt unødvendigt havde nedlagt ham ved baglinjen.
Læs også:VIDEO Formstærke OB fortsætter sejrsstime: Tættere på top treFormstærke Skov kom løbende bag Sviatchenko og klemte sig ind foran FCM-forsvareren, som fik spændt ben for FCK-spilleren.
Dommer Jakob Kehlet var ikke i tvivl om straffesparket, selv om gæsterne stimlede sammen om ham og protesterede kraftigt.
Robert Skov lagde sikkert bolden ind ude ved den ene stolpe til 1-0, mens Jesper Hansen i FCM-målet kastede sig modsat.
KontroversNetop Skov og Sviatchenko havde en kontrovers for tre uger siden, da FCM sendte FCK ud af pokalturneringen.
Her anklagede Sviatchenko efterfølgende søndagens matchvinder for at mangle respekt, efter at de to havde haft et verbalt sammenstød i kampen.
Frem til føringsmålet havde FCK haft svært ved at få åbnet den midtjyske defensiv i en særdeles intens, men chancefattig affære.
Læs også:FC Midtjyllands direktør: Det er ikke givet, at cheftræneren bestemmer startopstillingenFrem til de eksplosive slutminutter lykkedes det gæsterne at få godt lukket ned for det meste, og det gav nogle særdeles gode kontramuligheder for FCM, der havde chancen for at tage føringen efter 20 minutter.
Her blev et hjørnespark til FCK clearet, og det betød, at hurtige Gustav Wikheim omkring midterlinjen fik skabt en tre-mod-en-situation, som Awer Mabil dog fik ødelagt med en skidt aflevering.
Ofte har midtjyderne udnyttet Kian Hansens lange indkast til at drille FCK i de indbyrdes opgør, men dem så man ikke så meget til søndag aften.
Læs også:VIDEO Randers tager stort spring i tabellen med sejr i lokalopgørBandereklamerne i Parken var stillet så tilpas tæt på kridtstregerne, at det var svært at gennemføre de lange indkast, så gæsterne måtte primært forsøge at spille sig igennem.
FCK topper Superligaen med 38 point foran FCM med 35 efter 17 spillerunder.
Nærmeste forfølger er Esbjerg med 26 point.
/ritzau/FacebookTwitterKopier linkEmner:Erik Sviatchenko (fodboldspiller)|FC København|FC Midtjylland|Fodbold|Jylland




https://www.dr.dk/nyheder/penge/ekspert-om-datalaek-fra-terapi-portal-skraemmeeksempel-kan-blive-eu-proevesag

PengeEkspert om datalæk fra terapi-portal: Skræmmeeksempel kan blive EU-prøvesagEt sikkerhedshul hos terapi-portalen Gomentor, som psykologer og terapeuter bruger til online-klienter, kan blive prøvesag for EU’s nye skrappe regler om persondata.
Datatilsynets ansatte forbereder de første prøvesager om overtrædelser af EU's nye skrappe persondataforordning, som lægger op til markant større bøder for brud på sikkerheden.
Af Carsten Nielsen og Uffe Bregendahl25.
nov.
2018 kl.
22.
00Bemærk: artiklen er mere end 30 dage gammelLæs opGoMentor er Danmarks og Nordens største portal for online-kontakt mellem klienter og behandlere.
Portalen oplyser selv, at den har 50.
000 månedlige besøgende, at den har ”hjulpet 70.
000”, og at den har over 700 behandlere eller ”mentorer” tilknyttet i Danmark og Norge.
Men en af brugerne har nu anmeldt portalen til Datatilsynet, fordi hun uden brug af password fik blandet sine oplysninger sammen med andre brugeres.
Konsekvensen var, at hun kunne læse de andre brugeres dybt personlige beskrivelser af problemer med parforhold, misbrug, seksualliv og selvværd.
Læs også:Danmarks største terapi-portal lækker detaljer om klienters stofmisbrug, sexliv og stressProfessor og persondataekspert Søren Sandfeld Jakobsen fra Aalborg Universitet er spændt på, hvad Datatilsynets og politiets igangværende undersøgelser af sagen fører til.
- Efter mine begreber tyder det på, at der er ganske alvorlige sikkerhedsproblemer på en tjeneste, som befatter sig med meget fortrolige oplysninger.
Det tyder på, at der er nogle sikkerhedsbrister, som nærmest er bygget ind i systemet.
Jeg synes, det er meget kritisk, siger juraprofessoren.
Skrappere EU-regler betyder større bøderSiden EU-landene den 25.
maj indførte en ny og langt mere striks fælles persondataforordning (GDPR), har Søren Sandfeld Jakobsen og andre eksperter på området ventet på, at de første sager skulle dukke op.
Læs også:Masser af personlige oplysninger ender de forkerte stederDeres nysgerrighed går blandt andet på, hvordan truslerne om markant større bøder end hidtil vil blive ført ud i livet.
- Lige præcis det med sikkerhedsreglerne og bødefastlæggelsen er noget af det væsentlige nye.
Datatilsynet er ved at færdiggøre de sidste sager og forberede dem til at blive sendt over til politiet og anklagemyndigheden, så de kan blive ført som straffesager.
Det tror jeg, vi er mange, der afventer.
Fordi det er udmøntningen af en meget central nyskabelse i reglerne, vi ser nu, siger Søren Sandfeld Jakobsen.
Professor Søren Sandfeld Jakobsen, Aalborg Universitet.
For ham at se er der en række elementer i GoMentor-sagen, som kan gøre den til mulig prøvesag for niveauet.
- Der er tale om alvorligt brud på sikkerhedsreglerne, og vi taler om endog meget følsomme data.
Så karakteren af sagen er ganske alvorlig, vurderer han.
Læs også:Stressramt opdagede sikkerhedshul: Slemt at læse andres psykiske problemerDet kan også få betydning, hvis portalen ikke greb ind, da den første gang blev gjort opmærksom på, at der var et problem med sammenblanding af profiler, samt at portalen har valgt at give adgang uden brug af password.
- Alle tænker i brugervenlighed.
Men når vi er oppe i den her skala med alvorlige persondata, så må man ikke gå på kompromis med sikkerheden.
Så hellere gøre det lidt mere besværligt for brugeren, men så til gengæld være sikker på, at de her oplysninger netop ikke kommer uvedkommende til kendskab, mener professor Søren Sandfeld Jakobsen.
Datatilsynet bekræfter perspektivDet er Datatilsynet, som har politianmeldt GoMentor-portalen for at få efterforsket sagen.
Det vil også være Datatilsynet, som tager stilling til, om sagen på baggrund af efterforskningen skal videre til anklagemyndigheden og retten.
Datatilsynet vil i givet fald komme med et udspil til bødestørrelse eller anden sanktion.
- Bøder er bare en del af vores værktøjskasse.
Vi kan også give påbud, forbud og andre ting.
Hvis det er en bøde, der kommer på tale, vil bødegrænsen for en forseelse som den her være to procent af virksomhedens omsætning eller 10 millioner euro, alt efter hvad der er højst, siger tilsynschef Jesper Husmer Vang fra Datatilsynet.
Læs også:Danmark er dataduks i EU: Faxe Kommune har anmeldt 35 brud på sikkerhedenGoMentor beklager og strammer opDirektør Troels Sletved fra GoMentor har i et skriftligt svar til DR bekræftet, at der har været et sikkerhedsbrud, som virksomheden ifølge ham dog først blev opmærksom på, da DR spurgte til det.
GoMentors forside på nettet.
Den programmeringsfejl, som har kompromitteret fem brugeres persondata og udgjort et sikkerhedshul, er nu blevet rettet, og virksomheden har sat gang i en grundig kortlægning.
- Samtidig vil der blive strammet op med yderligere sikkerhedstiltag og rådgivning udefra, oplyser Troels Sletved.
FacebookTwitterKopier linkEmner:Datatilsynet|EU|Personregistrering|EU-forhold|Norge




https://www.dr.dk/nyheder/udland/usa-lukker-graenseovergang-til-mexico-politiet-bruger-taregas-mod-migranter

Migrantkaravane Se temaUdlandUSA lukker grænseovergang til Mexico - Politiet bruger tåregas mod migranter En større gruppe migranter forsøger at rive et grænsehegn ned og skaffe sig adgang til USA.
Militæret er talstærkt til stede ved grænseovergangen, hvor migranter forsøger at få adgang til USA.
25.
nov.
2018 kl.
22.
11Bemærk: artiklen er mere end 30 dage gammelLæs opUSA's grænsepoliti har søndag lukket grænseovergangen, der forbinder Tijuana i Mexico med San Diego i USA.
Det er sket, efter hundredvis af migranter har forsøgt at trænge over et grænsehegn ved Tijuana.
Politiet har besvaret det med tåregas.
Det skriver det amerikanske grænsepoliti på Twitter.
Trafikken er blevet suspenderet i begge retninger ved selve grænsestationen i San Ysidro.
Det er en af USA's mest travle grænseovergange.
Det er kun tre dage siden, at USA's præsident, Donald Trump, truede med at lukke hele grænsen til Mexico.
Det vil ske, "hvis vi når op på et niveau, hvor vi mister kontrollen, og folk begynder at komme til skade" sagde han.
Forsøgte at vælte grænsehegnFlere tusinde migranter, de fleste fra Mellemamerika, har samlet sig i Tijuana i håb om at få lov til at rejse ind i USA.
Mindst 500, blandt dem også kvinder og børn, deltog i en fredelig demonstration i Tijuana, inden de satte sig i bevægelse mod grænsen.
Her ville de forsøge at kravle over et metalhegn.
- Er vi nået ind i USA nu, lød det fra flere desperate migranter.
Det lykkedes flere hundrede at kravle over det første grænsehegn.
De forsøgte at vælte det næste grænsehegn, inden amerikansk politi affyrede tåregas mod flokken.
Ovenover flyver der amerikanske militærehelikoptere i lav højde, fortæller en AFP-journalist på stedet.
/ritzau/FacebookTwitterKopier linkEmner:USA|Mexico|Flygtninge og asylansøgere|San Diego




https://www.dr.dk/sporten/haandbold/championsleague/kaek-rasmus-lauge-sender-stikpille-til-skjern-efter-cl-prygl

ChampionsleagueKæk Rasmus Lauge sender stikpille til Skjern efter CL-prygl- Det var jo ligesom at spille på hjemmebane, lød reaktionen fra Flensburg-danskeren efter søndagens Champions League-opgør, som tyskerne vandt 31-24 i Skjern.
Af Peter Kobbersmed25.
nov.
2018 kl.
20.
09Bemærk: artiklen er mere end 30 dage gammelLæs opMere end 3200 tilskuere var søndag samlet i Skjern for at se hjemmeholdet tabe 31-24 til SG Flensburg-Handewitt i årets Champions League-turnering.
Og ifølge den danske bagspiller Rasmus Lauge var udeholdets godt 350 medrejsende fans mindst ligeså dominerende på lægterne, som nordtyskerne var på banen.
Læs også:VIDEO Skjern kollapser i danskerduel mod Flensburg i Champions League- Det er jo dejligt at spille på hjemmebane i Skjern.
Der var ikke nogen, som kunne høre Skjerns tilskuere i dag, så det var fantastisk.
Skjern-folkene må også have haft en flad fornemmelse, når godt 300 mand kan overdøve en hel hal, sagde Rasmus Lauge umiddelbart efter opgøret.
Ifølge ham er den tyske fankultur i håndboldhallerne mere løssluppen end den danske.
- Det er alle mulige forskellige typer, som går til håndbold og smider hæmningerne.
I Danmark er man nok lidt forfalden til at kigge hos sidemanden: 'Råber jeg nu også for meget?
' Og alt andet lige, så er det her (red.
den tyske tilgang) sgu sjovere.
Læs også:VIDEO BSV topper fortsat CL-gruppe efter pligtsejr mod bundpropDe medrejsende tyske fans kunne glæde sig over, at deres helte særligt i anden halvleg trak fra Skjern, og det skyldes ifølge Rasmus Lauge ikke mindst Flensburg-Handewitts 5-1 forsvar.
Hos hjemmeholdet havde den tidligere Flensburg-profil Thomas Mogensen ikke den sjoveste dag i håndboldkarrieren.
- Det var ikke sjovt.
På 8-10 minutter skaber de et alt for stort forspring, men vi vidste også, at spillede vi ikke koncentreret i 60 minutter, ville det blive utrolig svært.
Så længe vi minimerede fejlene og spillede fornuftigt, var vi med, men vi blev også straffet med det samme, så snart vi rodede med tingene.
Det er anden gang, at de to mandskaber mødes i årets Champions League.
Første opgør vandt Flensburg-Handewitt 26-22.
Med nederlaget har Skjern seks point efter ni kampe, mens Flensburg-Handewitt har otte point efter ligeså mange kampe i turneringens gruppe B.
FacebookTwitterKopier linkEmner:SG Flensburg-Handewitt|Skjern|Flensborg|Håndbold




https://www.dr.dk/nyheder/penge/stressramt-opdagede-sikkerhedshul-slemt-laese-andres-psykiske-problemer

PengeStressramt opdagede sikkerhedshul: Slemt at læse andres psykiske problemerDa 51-årige Ann Pettersson søgte online-hjælp mod stress, fik hun i stedet detaljerede beskrivelser af andre brugeres personlige problemer med misbrug, seksualliv og selvværd.
Ann Pettersson søgte psykologhjælp på nettet på grund af stress.
Men hendes og andre brugeres personfølsomme oplysninger er blevet blandet sammen.
Af Carsten Nielsen og Uffe Bregendahl25.
nov.
2018 kl.
21.
00Bemærk: artiklen er mere end 30 dage gammelLæs op– Det var helt utroligt ubehageligt.
Jeg var selv voldsomt stressramt, og det var ikke noget, som hjalp mig, fortæller hun om sin oplevelse med terapi-portalen GoMentor.
Efter at have været i kontakt med GoMentors kundesupport valgte hun at anmelde virksomheden til Datatilsynet.
Datatilsynet har bekræftet hendes oplysninger og anmeldt virksomheden til politiet for at få undersøgt omfanget.
Bopæl i udlandet skyld i online-valgAnn Pettersson bor og arbejder som kontraktchef i det sydlige Tyskland nær München.
Hun har tidligere været kvalitetschef for store it-projekter og arbejdet som softwaretester i Finland.
På grund af bopælen i udlandet valgte hun i august at gå på nettet, da hun fik stress og gerne ville have hjælp fra en dansktalende psykolog.
Hun fik et godt førstehåndsindtryk af GoMentors portal.
- Den så troværdig ud.
Jeg så også, at der var rigtig mange psykologer tilknyttet.
Det tog jeg naturligvis som et udtryk for, at det var en god portal, fortæller hun.
Læs også:Danmarks største terapi-portal lækker detaljer om klienters stofmisbrug, sexliv og stressNavne-forveksling var blot begyndelsenGoMentor er Danmarks og Nordens største portal af sin slags med over 50.
000 månedlige besøgende og over 700 tilknyttede behandlere eller ”mentorer” i Danmark og Norge.
Ann Pettersson kontaktede en af de danske psykologer via portalen og beskrev sine problemer og ønsket om hjælp.
Men så begyndte problemerne.
Hun fik en mail via GoMentor, som bekræftede, at hun havde booket en tid.
Men mailen var stilet til en mandlig bruger på portalen og altså et helt andet navn.
Ann Pettersson kontaktede både psykologen og GoMentor og gjorde opmærksom på navne-forvirringen.
Ann Petterssons profil på GoMentor har i flere måneder givet adgang til andre brugeres beskeder med beskrivelser af deres psykiske problemer.
Hun behøvede end ikke et password.
Først i fredags blev adgangen lukket, efter at DR havde kontaktet GoMentor.
Over for GoMentors support undrede hun sig desuden over, at hun kunne læse beskeder uden at angive password af nogen art.
Psykologen henviste til portalen, og GoMentors support ”beklagede det ubehagelige i roderiet”.
Den lette adgang uden password forklarede supporten med, at ”det er for at brugere hurtigt kan logge ind og komme til at henvende sig til mentorer igen”.
- Det fortæller mig, at vi har at gøre med en virksomhed, som i mine øjne slet ikke tager datasikkerhed alvorligt.
Derfor henvendte jeg mig til Datatilsynet, siger Ann Pettersson.
Stofmisbrug, sex-problemer og lavt selvværdNavneforvirringen og sammenblandingen af brugerprofiler betyder, at Ann Pettersson har fået adgang til fire andre brugeres beskrivelser af personlige problemer, de gerne vil have hjælp til.
- Det var psykiske problemer af seksuel karakter.
Det var psykiske problemer i forhold til misbrug, alkohol, stoffer.
Problemer fra barndommen.
Virkeligt svære personlige historier, fortæller Ann Pettersson.
Hun formoder, at andre også kan have fået adgang til hendes egen beskrivelse af problemerne med stress.
Hendes adgang til de andres fortrolige oplysninger krævede ikke en særlig indsats.
- Det eneste, jeg har gjort, er at eksportere mine egne data, hvorefter hele den mængde af data er blevet samlet sammen og lagt til mig, forklarer Ann Pettersson.
Reaktionen var kraftig, da det gik op for hende.
- Jeg var chokeret.
Dybt chokeret.
Jeg havde aldrig troet, at man ville have en sundhedsplatform i Danmark med så mange professionelle mennesker tilknyttet, som ville tillade, at simple tekniske fejl åbner for en port af datamisbrug, siger Ann Pettersson.
Læs også:Ekspert om datalæk fra terapi-portal: Skræmmeeksempel kan blive EU-prøvesagDirektør beklagerDirektør Troels Sletved fra GoMentor har i et skriftligt svar oplyst, at han først bliver opmærksom på problemet i denne uge, da DR kontakter ham om det.
- Vi er naturligvis meget kede af det passerede, skriver han.
GoMentor-direktøren forklarer, at sagen skyldes en programmeringsfejl i et brugerkonto-modul, som ud fra de foreløbige undersøgelser har givet fire personer uautoriseret adgang til fire andre brugeres oplysninger.
Fejlen er nu blevet rettet, og GoMentor agter at orientere Ann Pettersson og de øvrige berørte brugere samt kontakte Datatilsynet.
Der er også en besked til kunderne i den skriftlige udtalelse fra direktør Troels Sletved.
- Vores kunder kan fortsat være trygge ved at anvende vores platform, skriver han.
FacebookTwitterKopier linkEmner:Datatilsynet|Sundhed og velvære|Sygdomme og lidelser|Tyskland|Finland




https://www.dr.dk/nyheder/indland/demonstrationer-samtykke-ved-sex-en-bevidstloes-krop-kan-ikke-sige-fra

IndlandDemonstrationer for samtykke ved sex: 'En bevidstløs krop kan ikke sige fra'Danske voldtægtsofre skal beskyttes bedre, lyder kravet fra flere organisationer.
"Spørg, før du rør" er budskabet hos to kvindelige deltagere i en demonstration for ny dansk voldtægtslov.
Her er de på gaden i Aalborg.
Af sandra Meinecke25.
nov.
2018 kl.
21.
08Bemærk: artiklen er mere end 30 dage gammelLæs opKvinder, mænd og børn var i dag mødt op med lyserøde bannere, blondetrusser og et budskab om, at sex uden samtykke juridisk skal være en voldtægt.
Danske voldtægtsofre skal nemlig beskyttes bedre.
Sådan lyder kravet fra en vifte af organisationer, blandt andre Dansk Kvindesamfund, Amnesty Danmark og Danner, som står bag demonstrationerne.
I alt er 12 organisationer gået sammen på FN’s internationale dag for bekæmpelsen af vold mod kvinder og har afholdt arrangementer i både Aalborg, Odense, Aarhus og København.
Praksis er, at når du bliver udsat for vold, så fryser kroppen og stemmebåndet, så du kan faktisk slet ikke sige fraAmalie Have, feministisk aktivistOrganisationerne mener, at en samtykkebaseret voldtægtslovgivning er første skridt på vejen til et liv fri for voldtægt.
-Det vil hjælpe, fordi den nuværende lovgivning siger, at en kvinde er tilgængelig, indtil hun har kæmpet tilstrækkeligt imod, siger Helle Jacobsen, programleder hos Amnesty Danmark, som er mødt op til demonstration foran Christiansborg i København.
- Med samtykkelovgivningen vil man i stedet for placere et ligeligt fordelt ansvar på begge parter for at sikre sig, at sex er frivilligt, siger hun.
Helle Jacobsen afviser, at lovgivningen vil øge risikoen for, at der vil være uskyldige, der dømmes for voldtægt.
Hun mener, at man i retten i højere grad skal fokusere på selve den kriminelle handling.
- Lige nu fokuseres der ofte på, hvad offeret har gjort inden og under, og om hun har kæmpet nok imod, siger Helle Jacobsen og henviser til domme, hun har læst i sit arbejde hos Amnesty Danmark, hvor kvinderne under samlejet græd, men hvor det ikke var nok til, at retten vurderede, at hun ikke havde lyst til sex.
- Mændene blev frifundet for voldtægt, fordi de i retten fortalte, at de troede, kvinden græd af glæde, siger Helle Jacobsen og tilføjer:- Med en samtykkelovgivning ville man i stedet kigge på, om det er sandsynligt, at der er givet samtykke.
"Din krop fryser og kan ikke sige fra"Amalie Have, som er feministisk aktivist og kendt instagrammer, var også mødt op og holdt tale ved dagens demonstration i København.
Hun ser samtykkelovgivningen som et kommunikationsværktøj, der kan hjælpe alle parter.
Som lovgivningen er nu, mener hun, at der er alt for stort fokus på, at der skal siges fra.
Og netop at sige fra, forklarer hun, kan være umuligt, når man går i chok:- Praksis er, at når du bliver udsat for vold, så fryser kroppen og stemmebåndet, så du kan faktisk slet ikke sige fra.
Derfor er det vigtigt, at samtykke bliver indskrevet i loven, siger hun.
Louise Kjølsen, der er uddannet cand.
psych.
og kendt som Twerk Queen og feministisk debattør, var også foran Christiansborg.
Hun mener, at det handler om at flytte fokus fra tvang til samtykke.
Voldtægtsloven skal sikre, at alle parter ved, at der er tale om frivillig sex - at den, der er udsat for overgreb, har sat ja.
Hun nævner blandt andet tilfælde, hvor offeret har været fuld eller bevidstløs.
- Jeg tror, alle mennesker, der har empati, godt ved, at en bevidstløs krop ikke kan sige fra eller har lyst til sex, siger hun og håber derfor på, at en lovgivning om samtykke kan hjælpe med, at der bliver udført ”mere retfærdighed”.
Louise Kjølsen understreger også, at det burde være åbenlyst i 2018, at hverken hvordan en kvinde klæder sig, hvordan hun danser, hvor meget hun drikker eller hvornår hun går alene hjem fra byen, har noget som helst at gøre med, om hun har lyst til sex eller ej.
- Der kører lige nu en retssag i Irland, hvor en ung mand er blevet frikendt for voldtægt, fordi den udsatte kvinde havde et par blonde g-strengstrusser på, det blev brugt i bevisbyrden.
Når man har sådan nogle på, har man sagt ja til at have sex med alle – åbenbart, siger hun ironisk.
Opbakning til samtykkelovgivning fra oppositionenEnhedslisten stillede i november et forslag om at indføre samtykkebaseret lovgivning.
Oppositionen støtter op om forslaget.
Dansk Folkeparti og Venstre er imod, hvorimod De Konservative ikke vil afvise ideen.
Justitsministeriet er ved at undersøge, hvordan man kan udforme en lovgivning om samtykke.
Dommer: Sex uden samtykke er altid voldtægtMikael Sjöberg, som er formand for Den danske dommerforening, mener, det er helt op til regeringen og Folketinget, hvordan lovgivningen skal være.
Men som praktiker mener han ikke, at en ny lovgivning er nødvendig.
- Et samleje uden kvindens samtykke er voldtægt, og det bliver man også dømt for i dag, siger han og tilføjer, at det er svært at sikre sig, at en kvinde har givet samtykke, når det er påstand mod påstand.
- Det kan altså godt gå hen og blive omvendt bevisbyrde, selvom forslagsstillerne siger, at det er det absolut ikke, siger Mikael Sjöberg og understeger, at omstændighederne omkring et samleje eller en voldtægt allerede bliver taget i betragtning.
Tal fra Justitsministeriet viser, at flere end 5.
000 danske kvinder hvert år udsættes for voldtægt eller forsøg på det.
I 2017 anmeldte 944 personer voldtægten til politiet, og ud af disse endte 94 med domfældelse.
Amnesty International, som var medarrangør af dagens demonstrationer, har analyseret voldtægtslovgivningen i 31 lande i Europa.
Kun i 11 af landene har man en lovgivning, der definerer voldtægt som sex uden samtykke.
Det er lande som Irland, Storbritannien, Belgien, Cypern, Tyskland, Luxembourg, Island og Sverige.
Læs også:Justitsministeren er klar til at overveje samtykke i voldtægtssagerFacebookTwitterKopier linkEmner:København|Voldtægt|Seksualitet|Irland|Venstre




https://www.dr.dk/nyheder/udland/ruslandskorrespondent-russisk-blokade-ved-krim-kan-blive-rigtig-alvorlig

UdlandRuslandskorrespondent: Russisk blokade ved Krim kan blive rigtig alvorligFor Ukraine er det økonomisk livsvigtigt at kunne fragte stål ud gennem stræde, som Rusland blokerer.
Russiske jagerfly over den bro, hvor landet har lagt et fragtskib til at blokere for ukrainsk passage.
Af Andreas Lindqvist25.
nov.
2018 kl.
20.
27Bemærk: artiklen er mere end 30 dage gammelLæs opVåbenstilstanden mellem Rusland og Ukraine kan gå hen og blive alvorligt udfordret, nu hvor Rusland har afskåret vandvejen mellem havnebyer i det østlige og sydvestlige Ukraine.
Sådan siger DR's Ruslandskorrespondent, Matilde Kimer, efter at Rusland tidligere i dag påsejlede et ukrainsk skib, og siden med et fragtskib blokerede sejlruten forbi Krimhalvøen.
Læs også:Har lagt fragtskib i vejen: Rusland blokerer stræde ved Krim for ukrainske flådefartøjerNu ligger tre ukrainske flådeskibe og venter, imens russerne mobiliserer i det snævre Kerch Stræde, som de ukrainske fartøjer skulle have passeret på rejsen mellem Odessa i sydvest og Miriupol i øst.
Senest er der meldinger fra den ukrainske flåde om, at der er blevet løsnet skud fra russisk side.
De tre ukrainske skibe skulle sejle fra Odessa til Mariupol forbi Krim.
- Det her kan blive rigtigt alvorligt.
Man skal forestille sig, at der er blevet tændt en lunte.
Det her kommer til at eksplodere, hvis der ikke er nogen, der slukker den.
Og lige nu er det kun russerne, der kan, siger Matilde Kimer.
Rusland gør det svært at besejle strædeKerch Strædet er relativt snævert og adskiller Rusland og Krimhalvøen, som Rusland annekterede i 2014.
Siden har landet bygget en flere kilometer lang bro over det.
Både Rusland og Ukraine må frit sejle i området ifølge en traktat fra 2003.
Men det seneste halve år har Rusland gjort livet surt for ukrainske og andre udenlandske skibe, som har villet passere.
Imens vesten hverken har anerkendt, at Krimhalvøen er russisk, eller at Rusland har særlig adkomst til vandet rundt om, er Rusland af en helt anden mening.
- Der har de seneste minimum seks måneder været meldinger om, at ukrainske fartøjer bliver chikaneret, antastet af den russiske kystvagt og forhindret adgang.
De store fragtskibe, som normalt skulle bruge et døgn på at sejle ud i Sortehavet, ligger nu i op til en uge og venter på lov til at sejle under Krim-broen, fortæller Ruslandskorrespondenten.
Læs også:I dag åbner Putins prestige-bro: 'Den er blevet indbegrebet af hans magt'- Fra Ruslands side er der jo ingen tvivl om, at man er bekymret for ukrainsk sabotage i forhold til Krim-broen.
Men samtidig er det også et budskab til Ukraine og det internationale samfund om, at man cementerer sin position og sit ejerskab til området, siger Matilde Kimer.
Dagens udvikling sætter konflikten på spidsen.
- Fra russisk side siger man, at man forsøger at beskytte den her særligt strategiske installation, altså Krim-broen.
Ukrainerne siger; det er vi ligeglade med, vi sejler her i internationalt farvand, og I har illegalt annekteret Krim og konstrueret en bro, siger korrespondenten.
Vandvej er vigtig for ståleksportFor Ukraine er det russiske ønske om at kontrollere strædet en stor udfordring.
For landet er afhængigt af at kunne sejle igennem strædet fra Mariupol for at kunne sejle stål ud, som udgør en stor del af Østukraines eksportproduktion.
Derfor er Ukraine også ved at anlægge en flådebase i byen, ligesom USA og snart Storbritannien understøtter den ukrainske flådeaktivitet i Det Azovske Hav.
Nu hvor situationen er blevet til en egentlig blokade, ser det svært ud for Ukraine, som ud over Mariupol kun har en anden større havn i Odessa.
Der er ikke infrastruktur til at fragte stålet via land, så det er afgørende, at situationen i Kerch Strædet deeskalerer.
Et sammenstød her kan få konflikten mellem de to lande til at blusse kraftigt op igen på et tidspunkt, hvor den trods jævnlige kampe mellem ukrainske styrker og russisksindede separatister har fundet et slags stabilt leje.
- Havnen i Mariupol er meget vigtig, og den har det i forvejen svært.
Rusland er ude i en kraftig magtdemonstration for at svække Ukraines økonomi, som ved gud også har det svært, siger Matilde Kimer.
De diplomatiske linjer gløderI hendes vurdering har situationen potentiale til at eskalere, måske endda til egentlige militære handlinger mellem de to lande.
Derfor er hun heller ikke i tvivl om, at de diplomatiske linjer kommer til at gløde i de kommende timer.
- Fra vestlig side, både europæisk og amerikansk, er der nogle diplomater, som skal i gang med rundringninger, siger hun.
- Det vil formentlig ryge op på et internationalt niveau, hvor det skal forhandles på plads.
Alternativet er, at der vil komme flere hændelser som den i dag eller deciderede krigshandlinger.
Det tror jeg er svært at finde nogen, som vil have interesse i, siger Matilde Kimer.
Tidligere på måneden sagde EU's udenrigspolitiske chef, at unionen ville tage skridt til at løse de russiske og ukrainske stridigheder om Kerch Strædet.
- Situationen i Det Azovske Hav er skadelig ikke kun for den ukrainske økonomi, men også for mange fartøjer, som sejler under den europæiske unions medlemslandes flag, sagde Federica Mogherini ifølge BBC.
FacebookTwitterKopier linkEmner:Federica Mogherini (politiker)|Rusland|Ukraine|EU|Skibstrafik




https://www.dr.dk/nyheder/penge/danmarks-stoerste-terapi-portal-laekker-detaljer-om-klienters-stofmisbrug-sexliv-og

PengeDanmarks største terapi-portal lækker detaljer om klienters stofmisbrug, sexliv og stressEn alvorlig sikkerhedsbrist hos Danmarks største online-portal for psykologer og terapeuter har sendt beskrivelser af navngivne klienters personlige problemer til andre brugere.
Personfølsomme oplysninger om brugere på terapi-portalen GoMentor er havnet hos de forkerte.
Af Carsten Nielsen og Uffe Bregendahl25.
nov.
2018 kl.
20.
00Bemærk: artiklen er mere end 30 dage gammelLæs opDatatilsynet har modtaget en anmeldelse fra en bruger, som har modtaget udpenslede beskrivelser af andres personlige problemer via portalen GoMentor.
Tilsynet har politianmeldt portalen for at få efterforsket omfanget.
Brugeren er den 51-årige Ann Pettersson, der arbejder som kontraktchef i München og tidligere har været kvalitetschef på store it-projekter.
Efter at hun i august kontaktede en psykolog via GoMentor for at få hjælp mod stress, har hun uden brug af password fået adgang til at læse fire andre klienters fortrolige kommunikation med deres behandlere.
Ann Pettersson opdagede og anmeldte sikkerhedshullet, efter at hun selv søgte hjælp fra en psykolog på nettet.
- Det var psykiske problemer af seksuel karakter.
Det var psykiske problemer i forhold til misbrug, alkohol, stoffer.
Problemer fra barndommen.
Virkeligt svære personlige historier, fortæller Ann Pettersson.
Læs også:Stressramt opdagede sikkerhedshul: Slemt at læse andres psykiske problemerTilsyneladende er det sket, fordi forskellige brugeres profiler under særlige omstændigheder bliver blandet sammen på portalen.
Politiet efterforskerDatatilsynets ansatte har efterprøvet og dokumenteret anklagerne fra Ann Pettersson.
- Vi har kunnet genskabe det, hun har gjort, og vi har lavet nogle optagelser af det, siger tilsynschef Jesper Husmer Vang fra Datatilsynet.
Samtidig har Datatilsynet politianmeldt GoMentor:- Vi har bedt politiet om at hjælpe os med bevissikring.
Altså lave noget efterforskning af, hvad det er, der foregår på den her hjemmeside.
Og det afventer vi lige nu, fortæller tilsynschefen.
Tilsynschef Jesper Husmer Vang, Datatilsynet: - Man fortæller om sin psykiske situation, og det er en kategori af oplysninger, der har et særligt beskyttelseshensynPolitiets undersøgelser skal vise Datatilsynet, om der er tale om et enkeltstående tilfælde eller et generelt problem med GoMentor-portalens it-opbygning.
Portal undersøgerGoMentor markedsfører sig som Danmarks og Nordens største portal for samtaleterapi med over 50.
000 månedlige besøgende og over 700 tilknyttede behandlere i Danmark og Norge.
Virksomheden skriver på sin hjemmeside, at den har hjulpet ”over 70.
000”.
GoMentors direktør Troels Sletved har ikke ønsket at lade sig interviewe om sagen.
I stedet har han i et skriftligt svar bekræftet, at der har været et brud på persondatasikkerheden, men at GoMentor først opdager det, da DR Gør opmærksom på det.
- Vi er naturligvis meget kede af det passerede.
Vi tager vores dataansvar meget seriøst, og vi har lagt en stor indsats i at sikre, at vi behandler personoplysninger korrekt og på fortrolig vis, skriver direktøren.
Alvorlig sag med større straframmeFor Datatilsynet er sagen ekstra alvorlig, fordi den handler om følsomme personoplysninger.
- Det er oplysninger om helbred.
Man fortæller om sin psykiske situation, og det er en kategori af oplysninger, der har et særligt beskyttelseshensyn, fordi det er i den følsomme ende.
Derfor ser vi mere alvorligt på det, end hvis det bare havde været banale kontaktoplysninger, siger tilsynschef Jesper Husmer Vang.
Datatilsynet har bedt politiet efterforske sikkerhedsbruddet hos GoMentor.
Hvis politiets og Datatilsynets efterforskning fører til en sag mod GoMentor, kan konsekvenserne være en større bøde end i tidligere tilfælde.
Det er en følge af EU’s meget omtalte persondataforordning (GDPR), som skærper både regler og straframme for brud på sikkerheden med persondata.
- Efter de gamle regler var det sjældent, der blev indgivet politianmeldelser.
Og de sager, der blev ført til dom, endte typisk med en bøde på 5.
000 kroner i førstegangstilfælde.
Det har man gjort op med i forordningen.
Der har man lagt op til, at sanktionerne skal være mærkbare, og det skal ikke kunne betale sig at have dårlig sikkerhed, siger tilsynschef Jesper Husmer Vang.
Læs også:Ekspert om datalæk fra terapi-portal: Skræmmeeksempel kan blive EU-prøvesagStraframmen for sikkerhedsbrud indebærer efter de nye regler, at der kan gives bøder på helt op til 10 millioner euro eller to procent af en virksomheds omsætning.
GoMentor vil have hjælp udefraEfter DR har gjort virksomheden opmærksom på fejlen, har GoMentor iværksat et omfattende opklaringsarbejde for at få overblik over sikkerhedsbruddets karakter og omfang, oplyser direktøren i sit skriftlige svar.
Opklaringsarbejdet viser foreløbig, at:•En programmeringsfejl har givet fire personer uautoriseret adgang til fire andre brugeres oplysninger.
Fejlen er nu rettet.
•De kompromitterede oplysninger inkluderer navn, e-mail adresser, mødetidspunkter og oplysninger fra et beskedsystem.
Der har ikke været uautoriseret adgang til oplysninger fra de behandlingsforløb, de berørte personer eventuelt har gennemgået.
•Virksomheden har ikke selv fundet flere systemfejl.
GoMentor har samtidig søgt professionel rådgivning udefra og iværksat en række sikkerhedstiltag.
Virksomheden vil nu orientere Datatilsynet og den håndfuld personer, som ifølge de foreløbige undersøgelser har fået delt persondata.
Sikkerhedshul stod åbent længeGoMentor-direktør Troels Sletved undrer sig over, at Datatilsynet ikke tidligere har orienteret virksomheden om, at en bruger havde anmeldt virksomheden.
- Vi kan oplyse, at vi ikke er blevet kontaktet af Datatilsynet, og at vi ikke har viden om, at der verserer en sag.
Vi undrer os, hvis dette er tilfældet, idet vi kunne have lukket sikkerhedshullet på et tidligere tidspunkt, hvis vi var gjort opmærksomme på det, skriver Troels Sletved.
Over for det står brugeren Ann Petterssons oplysning om, at hun som det første kontaktede GoMentors support i august, da hun blev opmærksom på, at der var sammenblanding af navne og profiler på hjemmesiden.
FacebookTwitterKopier linkEmner:Datatilsynet|Personregistrering|Erhverv|EU|München




https://www.dr.dk/nyheder/indland/hundredvis-af-eksplosioner-faeroeerne-bygger-spektakulaer-rundkoersel-i-tunnelsystem

IndlandHundredvis af eksplosioner: Færøerne bygger spektakulær rundkørsel i tunnelsystem under AtlanterhavetVIDEO: Følg sprængningen af en 11 kilometer lang tunnel, der på det dybeste sted er 190 meter under havet.
Af Jonatan Grau Møller, DR’s velfærdskorrespondent Kasper Friche, Signe Wolthers og Thea Bjørn25.
nov.
2018 kl.
20.
00Bemærk: artiklen er mere end 30 dage gammelLæs op- Nu har vi cirka to minutter til at komme væk.
Er I klar?
Ordene kommer fra Janus Vang.
Færøernes svar på 'Dynamit-Harry'.
Han har lige lukket døren til sin lastbil.
Sat bilen i gang og trykket på speederen for hurtigt at komme i sikkerhed fra flyvende klippestykker.
Janus Vang er sprængmester hos NCC.
Han er i gang med at sprænge en 11 kilometer lang tunnel under Atlanterhavet.
Eysturoy-tunnelen.
Det største anlægsprojekt i Færøernes historie.
En tunnel, der skal forbinde Færøernes hovedstad Torshavn til Strendur og Ròkin.
- Det et kæmpestort projekt.
Det er ufatteligt stort i forhold til det færøske samfund, og det kommer til at ændre dagligdagen for en hel masse færinger, siger Teitur Samuelsen, der er direktør for firmaet Eystur- og Sandoyartunlar, som bygger tunnelen.
- Det er ligesom storebæltsforbindelsen i Danmark.
Nu kan du knytte landsdelene tæt sammen.
Nu kan alle benytte sig af af de tilbud, som foregår inde i Torshavn.
Og så kan man også komme hurtigere til og fra arbejde, tilføjer han.
Som det er i dag, vil turen på cirka 55 kilometer fra Torshavn til Strendur eller Ròkin tage en time.
Med Eysturoy-tunnelen vil turen komme til at tage 15 minutter.
Det, der gør den ekstra speciel er, at der under Atlanterhavets overflade er en rundkørsel.
- Det er specielt.
Vi siger i hvert fald, at det er den eneste rundkørsel, der ligger under Atlanterhavet, siger Teitur Samuelsen, der tidligere var revisor i fiskeindustrien.
Vigtigt for samfundetUmiddelbart virker tunnelen til at have mange fordele.
Men tunnelen kommer til at koste 1,3 milliarder kroner.
Penge, som skal hentes ind med brugerbetaling.
Oppe på overfladen er det noget, der deler vandene blandt bilisterne.
- Jeg synes ikke, det er så nødvendigt nu.
Vi har mange små tunneler, som de skulle lave først, siger Pole Mohr Poulsen.
Andre ser dog lyset, fordi det giver kortere rejsetid.
- Jeg glæder mig til den kommer, fordi jeg arbejder i Torshavn og bor i Klaksvik – så jeg kører frem og tilbage hver dag.
Jeg har tre børn derhjemme, og jeg er væk ti timer hver dag, og hvis det kan kortes ned til ni timer – så er jeg rigtig glad, siger Alexandra á Dul.
I tunnelselskabet er direktør Teitur Samuelsen dog ikke i tvivl om, hvorfor genvejen er en god idé.
- Det er vigtigt, at vi udvikler vores samfund.
Dem, der bor ude i yderkanten, vil have de samme muligheder, som dem, der bor inde i Torshavn.
Vi binder landet sammen, så alle kan bruge de ydelser, vi har her på Færøerne.
Uanset om det er hospitaler, underholdning offentligt eller privat.
Ellers bliver yderområderne affolket, siger Teitur Samuelsen.
Faktisk er Eysturoy-tunnelen blot den ene af to tunneler, der er i gang med at blive bygget.
Den anden er i startfasen og skal gå fra den modsatte side af Torshavn mod øen Sandø i syd.
En ø med blot 1.
200 indbyggere.
Den koster også 1,3 milliarder kroner.
1.
600 tons sprængstofLige nu arbejder man på tunnelen fra begge sider.
Her er man nået kilometer tre ind fra hver side.
Dermed mangler der 2,5 kilometer, før man mødes.
Det regner man med vil ske i maj.
For at få det til at ske, skal der bruges sprængstof.
Meget sprængstof.
1.
600 tons for at være helt præcis.
Så mange sprængninger er noget, der vil kunne give nogle hovedpine.
Men så er det godt, at man har Janus Vang til at være sprængmester.
Han elsker at sprænge ting i luften.
- Det er perfekt.
Det er det bedste.
Hver eneste gang du sætter fyr på lunten og venter på smældet – det er en fornøjelse, siger han.
Borebisserne er udelukkende skandinaver, og de fleste er færinge ligesom Janus Vang.
Normalt borer han ude i verden.
Men lige nu er han i gang med at forbinde sit eget land.
- Det er lidt stort for mig, fordi jeg er opvokset på den anden side i Glyvrar.
Det er sådan en drøm at komme tilbage på Færøerne og bore, siger han.
Der er 12 mand på hver kystside, som skiftes til at blæse, køre, bore og sprænge.
Sådan bliver de ved 12 timer ad gangen.
24 timer i døgnet.
Når færingerne er færdige med tunnelerne, er 90 procent af øerne forbundet med vej - og der er faktisk allerede en ny undervandstunnel på ønskelisten.
En tunnel, som skal gå til den sydligste af øerne – Suderø.
Det bliver en tunnel på mere end 25 kilometer.
Læs også:VIDEO Syv ting du ikke vidste om FærøerneFacebookTwitterKopier linkEmner:Færøerne|Torshavn|A/S Storebælt|Broer og tunneller




https://www.dr.dk/sporten/fodbold/skandaleramt-finale-i-sydamerika-udskydes-paa-ny

FodboldSkandaleramt finale i Sydamerika udskydes på nyCopa Libertadores-finalen bliver ikke spillet søndag, oplyser Det Sydamerikanske Fodboldforbund.
Boca Juniors' bus blev lørdag ramt af kasteskyts.
25.
nov.
2018 kl.
18.
42Bemærk: artiklen er mere end 30 dage gammelLæs opDet er uklart, hvornår der kan findes en vinder af det sydamerikanske klubmesterskab i fodbold.
Copa Libertadores-finalen mellem River Plate og Boca Juniors er udskudt på ubestemt tid, og der skal findes en ny dato for opgøret, som i forvejen var blevet udskudt fra lørdag til søndag.
Læs også:Spillerbus angrebet inden Copa Libertadores-finale - flere spillere indlagtDet oplyser Det Sydamerikanske Fodboldforbunds (Conmebol) præsident, Alejandro Dominguez, til Fox Sports.
Kampen skulle oprindeligt været spillet lørdag aften dansk tid, men et angreb på Boca Juniors' spillerbus fik udskudt kampstarten med en time i første omgang.
Det viste sig, at flere Boca Juniors-spillere var så hårdt medtagede efter angrebet med sten, peberspray og tåregas, at de ikke var i stand til at spille kampen.
Efter flere udskydelser blev kampen derfor flyttet til søndag.
Boca Juniors har fortsat ikke ment, at det ville være på sportslige fair vilkår at afvikle kampen søndag, og det ønske har Conmebol imødekommet.
Læs også:Verdens største fodboldkamp venter i aften: ’Det kommer til at gå over i historien’Den første finalekamp mellem holdene på Boca Juniors legendariske hjemmebane, La Bombonera, endte 2-2, og returkampen på River Plates hjemmebane var derfor imødeset med stor spænding i hele Sydamerika.
I argentinsk fodbold har udehold ikke kunnet have fans med til fodboldkampe siden 2013 på grund af mange tilfælde af tilskueruroligheder.
På grund af det hadske forhold mellem de to holds fans er udebanefans altså ikke velkomne, når de to hold mødes i lokalopgøret, der går under navnet "Superclasico".
/ritzau/FacebookTwitterKopier link




https://www.dr.dk/sporten/haandbold/championsleague/video-skjern-kollapser-i-danskerduel-mod-flensburg-i-champions

ChampionsleagueVIDEO Skjern kollapser i danskerduel mod Flensburg i Champions LeagueFor anden gang i årets Champions League måtte Skjern Håndbold søndag se sig slået af Flensburg-Handewitt.
Tyskerne sejrede 31-24 i det vestjyske.
Af Peter Kobbersmed og indslag: Nikolaj Thorngaard25.
nov.
2018 kl.
18.
26Bemærk: artiklen er mere end 30 dage gammelLæs opDe danske mestre fra Skjern Håndbold måtte sande, at kræfterne kun rakte til én halvleg i kampen mod SG Flensburg-Handewitt.
Sådan så det i hvert fald ud, da nordtyskerne med dansker-kvartetten Rasmus Lauge, Lasse Svan, Simon Hald Jensen og Anders Zachariassen på holdkortet kunne rejse hjem fra Vestjylland med en sejr på 31-24.
Læs også:Følelsesladet Thomas Mogensen: ’Det var mere end bare håndbold’Første halvleg var ellers en tæt affære, hvor Anders Eggert med 5 straffescoringer var med at til holde kampen tæt, og Flensburg-Handewitt gik til pausen med en spinkel føring på 14-13.
I anden halvleg steg fejlprocenten markant for de grønblusede, og tyskerne skabte sig hurtigt et komfortabelt forspring.
Læs også:VIDEO Skjern hang på giganterne: Flensburg stærkest til sidstAnders Eggert blev topscorer for Skjern med 8 mål, mens svenske Hampus Wanne toppede udeholdet med 6 scoringer.
Det er anden gang, at de to mandskaber mødes i årets Champions League.
Første opgør vandt Flensburg-Handewitt 26-22.
Med nederlaget har Skjern seks point efter ni kampe, mens Flensburg-Handewitt har otte point efter ligeså mange kampe i turneringens gruppe B.
FacebookTwitterKopier linkEmner:Anders Eggert (håndboldspiller)|SG Flensburg-Handewitt|Skjern|Skjern Håndbold|Håndbold




https://www.dr.dk/nyheder/udland/indisk-politi-vil-bjaerge-amerikaners-lig-observerede-fjendtlig-stamme-i-tre-timer

UdlandIndisk politi vil bjærge amerikaners lig: Observerede fjendtlig stamme i tre timerMissionæren menes dræbt tidligere på ugen, da han besøgte øboere, som afviser kontakt med omverdenen.
Missionæren John Allen Chau blev dræbt på North Sentinel Island i sidste weekend.
Af Andreas Lindqvist25.
nov.
2018 kl.
18.
59Bemærk: artiklen er mere end 30 dage gammelLæs opIndisk politi overvejer fortsat, hvordan det skal bjærge liget af en amerikansk missionær, som menes dræbt på den indiske ø North Sentinel Island.
Ifølge britiske The Guardian er der gennemført to overflyvninger af øen, ligesom politiet er sejlet tæt på for at observere øens fjendtlige beboere med kikkert.
Her lå man på 300 meters afstand i tre timer.
Læs også:Indisk politi vil hente amerikaners lig fra isoleret øOmbord var en af de fiskere, som havde sejlet missionæren til øen, for at udpege, hvor liget skulle findes.
Fiskerne har fortalt, at de så ham blive slæbt livløs rundt på stranden og siden begravet i sandet.
- Vi fandt det sted, hvor hændelsen var sket, og tegnede et kort - det er et krav i en politiefterforskning, siger chefen for politiet på Andamanerne, Dependra Pathak.
- Vi holdt øje med stedet i tre timer, og i det tidsrum så vi fem eller seks sentinelesere, som bevægede sig på stranden.
De var bevæbnet med bue og pil og kiggede ud mod havet.
Jeg vil sige, at de virkede meget årvågne, siger han ifølge avisen.
Vil "bringe Jesus" til øboereMissionæren John Allen Chau besøgte øen tre gange i sidste uge og blev ifølge fiskere fra øgruppen Andamerne, som ligger 25 kilometer væk, slået ihjel i sidste weekend.
Drabsmændene var øens beboere, en stamme, som har modsat sig al kontakt med moderniteten og omverdenen, og lever som jæger-samlere.
Stort set alle kontaktforsøg med dem gennem årene har resulteret i fjendtligheder, og for at beskytte dem har de indiske myndigheder forbudt adgang til øen.
North Sentinel Island ligger mellem Indien og Myanmar.
Alligevel overbeviste den amerikanske eventyrer og missionær lokale fiskere om at sejle ham derud.
Hans mission om at "bringe Jesus til disse folk", som han beskrev i sin dagbog, endte dog tragisk.
Har oprettet drabssagØboerne gør det svært at få fat i missionærens jordiske rester, så de kan blive bragt hjem til hans efterladte.
Derfor konsulterer politiet blandt andet antropologer i håbet om at finde ud af, hvordan sentineleserne vil reagere.
En mulighed er, at de vil grave Chaus lig op igen, hvorefter politiet kan hente det.
Da øboerne dræbte to fiskere i 2006, som sov, da deres båd gik på grund, blev de netop begravet for siden at blive gravet op en uges tid senere og hængt op på bambuspæle.
Læs også:Dagbog afslører missionærs tanker før han blev dræbt på isoleret ø: 'Er denne ø Satans sidste højborg?
'Ifølge BBC har politiet oprettet en drabssag, men om det er formålstjenstligt eller overhovedet muligt at retsforfølge sentinelesere i sagen står helt hen i det uvisse.
Principielt må ikke engang politiet sætte fod på North Sentinel Island.
- Vi har et ansvar for, og en pligt til, at behandle sagen med stor følsomhed, for det er en lille gruppe på et lille sted, som har deres egen civilisation og syn på verden.
Vi har ingen planer om at brase ind og starte en konfrontation, siger Dependra Pathak.
Den mest unikke sag i karrierenPolitichefen er kun lige ankommet til Andamanerne.
Indtil for fem måneder siden var han chef for trafikpolitiet i den indiske hovedstad, Delhi.
- Det her er bestemt den mest unikke sag i min karriere, siger han til The Guardian.
Antropologen Kanchan Mukhopadhyay,som tidligere har arbejdet på Andamanerne, siger til avisen, at det er urealistisk at hente missionærens lig.
- Man er nødt til at gå i land, og hvad gør vi, hvis de yder modstand, spørger han.
Han påpeger, at missionæren bevidst gik imod stammens ønsker ved at tage til øen for at prædike sin gud.
At hente liget vil krænke stammens ønsker igen.
John Allen Chaus familie har udtalt, at den tilgiver øboerne for drabet.
Læs også:OVERBLIK Regnskove og øer gemmer stadig på isolerede stammefolkIfølge Survival International, en organisation, der arbejder for beskyttelsen af stammefolk, har sentineleserne beboet øen i Det Indiske Ocean i op mod 55.
000 år.
Det vides ikke, hvor mange som er tilbage på øen.
En af øens beboere sigter mod en indisk helikopter, da dens mandskab ville undersøge om stammen havde overlevet tsunamien i december 2004.
FacebookTwitterKopier linkEmner:Kristendom|The Guardian|Politi|Mord|Storbritannien




https://www.dr.dk/nyheder/udland/pilar-er-spaniens-mest-franco-tro-kvinde-alt-var-konstant-fremgang-under-franco

UdlandPilar er Spaniens mest Franco-tro kvinde: Alt var konstant fremgang under FrancoSpanien var bedre stillet med Franco ved roret, mener Pilar Gutiérrez, der er kendt som Spaniens mest Franco-tro kvinde.
Af Jeppe Kanstrup25.
nov.
2018 kl.
19.
22Bemærk: artiklen er mere end 30 dage gammelLæs opPilar Gutiérrez i videoen herover er kendt som Spaniens mest frankistiske kvinde.
For hende er der ingen tvivl om, at Franco-tiden var bedre for Spanien, end det efterfølgende demokrati har været.
Francisco Franco vandt Den Spanske Borgerkrig i 1939 og sørgede hurtigt for at centralisere magten om sig selv ved blandt andet at forbyde andre partier end sit eget, Falangen.
Franco prædikede spanske traditioner og slog hårdt ned på politiske modstandere som for eksempel catalanske separatister og især kommunister.
Francos diktatur varede i 36 år.
I tirsdags var det 43 år siden, at Francisco Franco døde og dermed også, at Spanien startede rejsen mod demokrati.
For Pilar var dagen ikke alene en hyldest til Franco, men også en protest imod at fjerne Francos grav fra De Faldnes Dal, som regeringen vedtog i september, at den vil gøre.
De Faldnes Dal er et kæmpe mausoleum lidt nord for Madrid, som Franco fik bygget efter borgerkrigen til ære for krigens faldne soldater.
33.
000 faldne er begravet i monumentet.
Efter sin død blev også Franco stedt til hvile i monumentet, der hvert år på diktatorens dødsdag får besøg af Franco-støtter.
Noget, som den spanske regering håber skete for sidste gang med fejringen i tirsdags.
Den seneste melding fra regeringen er, at Francos grav vil blive flyttet i begyndelsen af 2019.
Se mere i 21Søndag i aften på DR1.
FacebookTwitterKopier linkEmner:Francisco Franco (politiker)|Spanien|DR1|Historie|Catalonien




https://www.dr.dk/nyheder/indland/plastiknet-voksede-ind-i-vaevet-nu-maa-hun-leve-med-daglige-smerter

De skadede patienterSe temaIndlandPlastiknet voksede ind i vævet: Nu må hun leve med daglige smerterKate Kristmundsson har fået alvorlige skader efter at have fået indopereret et underlivsnet.
Det var ikke testet på patienter, før det kom på markedet.
Samlivet med ægtefællen er ophørt og smerterne plager hende dagligt.
57-årige Kate Kristmundsson har mærket, hvor galt det kan gå, når man får opereret et net ind i underlivet.
(© (c) DR)Af Søren Kristensen25.
nov.
2018 kl.
18.
00Bemærk: artiklen er mere end 30 dage gammelLæs opDen 2.
februar 2012 kom til at ændre Kate Kristmundssons liv.
Men ikke på den måde, hun havde håbet.
I stedet for at hjælpe hende med ét problem med helbredet, har hun fået et andet og meget værre.
Det fortæller hun i DR Dokumentaren ”De skadede patienter” om medicinsk udstyr, der sendes mandag aften kl.
21.
55 på DR1.
Det er som om at sende nogen patienter ind i et minefelt.
Gunnar Lose, Professor, Herlev HospitalDen 57-årige kvinde fra Lolland havde efter at have født to børn fået problemer med et nedsunket underliv.
Som mange andre kvinder.
Hendes læger foreslog hende i 2012, at løsningen på problemet skulle være et såkaldt underlivsnet.
Det skulle opereres ind i hende, holde organerne på plads og hindre dem i at synke.
Men efter et par år begynder Kate Kristmundsson at få problemer med smerter i underlivet.
Og det viser sig, at det er underlivsnettet, det er galt med.
- Det vokser fast i det væv, man har i kroppen i forvejen, i bindevævet.
Og det er lige så hårdt som beton.
Jeg har selv mærket det her net, der er vokset igennem.
Du kan ikke forestille dig, hvordan det føles.
Man bliver meget forskrækket, når man finder ud af, hvad det er, der sidder inde i ens krop, fortæller Kate Kristmundsson.
The Implant FilesEn ny international kulegravning af medicinsk udstyr viser problemer med udstyr, der slet ikke er testet på mennesker på forhånd – eller som er testet utilstrækkeligt.
Historierne er lavet af mere end 250 journalister fra 36 lande, der arbejder sammen koordineret af den internationale sammenslutning af undersøgende journalister kaldet ICIJ.
I Danmark er Politiken og DR med.
Samarbejdet har fået navnet ”The Implant Files” – Implantatfilerne.
Tusindvis har fået skaderI 2016 kommer hun i behandling hos professor Gunnar Lose på Herlev Hospital.
Han konkluderer, at det er underlivsnettet, der er skyld i hendes smerter og fjerner det af nettet, han kan, ved en operation.
Han mener, at Kate Kristmundsson er én af titusindvis af uheldige kvinder på verdensplan, som er kommet alvorligt til skade på grund af underlivsnet.
Langt hovedparten af underlivsnettene er ikke testet på patienter, før de bliver sendt på markedet.
De er i stedet godkendt, fordi producenten af dem hævder, at de ligner andre underlivsnet, der allerede er på markedet.
Det viser en international kulegravning af medicinsk udstyr, som DR har lavet i samarbejde med journalister i 36 lande.
Heller ikke det underlivsnet, som Kate Kristmundsson fik indopereret, var testet på mennesker, før det blev sendt på markedet.
- Det er som om at sende nogle patienter ind i et minefelt.
Der er nogle få procent, de træder på en mine og får ødelagt deres livskvalitet og så videre, siger Gunnar Lose.
Professor Gunnar Lose fra Herlev Hospital er bekymret over, at underlivsnet kan blive godkendt uden at være testet på mennesker først.
(© (c) DR)Alvorlige konsekvenser for samlivetSagen har fået alvorlige konsekvenser for Kate Kristmundsson, som både hun og Gunnar Lose frygter er livsvarige.
Læs også:Patienter skadet af medicinsk udstyr der ikke er testet på forhåndHun har blandt andet snurren i benene, kramper, smerter i lysken og problemer med blærefunktionen.
Hun kan ikke løbe, gå til gymnastik eller lave havearbejde.
Og så har det også betydet en alvorlig ændring i ægteskabet.
- Det har haft konsekvenser for mit samliv med min mand.
Det har vi ikke haft i flere år.
Og det er simpelthen fordi, at det kan ikke lade sig gøre på grund af smerter.
Det er jeg jo ulykkelig over, det må jeg sige, fortæller Kate Kristmundsson.
Godkendt uden at være testet på menneskerMedicinsk udstyr, der skal opereres ind i patienter, er ofte ikke testet på mennesker først.
Producenterne kan i stedet henvise til et andet lignende produkt, der allerede er godkendt og på markedet.
Det kaldes ækvivalens.
I nogle tilfælde er det 'gamle' produkt blevet godkendt på samme måde ved at henvise til et endnu ældre produkt.
Producent vil ikke hjælpeHun har klaget til producenten Bard, der har lavet det underlivsnet, som hun fik indopereret, Avaulta Plus.
Men Bard afviser at hjælpe Kate Kristmundsson.
De svarer hende, at de ikke kan hjælpe hende, blandt andet fordi hun ikke har leveret det net, der stadig delvist sidder i kroppen på hende, tilbage.
Bard har afvist et tv-interview med DR Dokumentar om sagen, men i stedet sendt en mail.
Her skriver firmaet, at ”tusinder af kvinder har haft gavn af disse produkter”.
Og at nettet Avaulta Plus ”opfylder de grundige processer for godkendelse” af myndigheder f.
eks.
i USA og EU.
Bard kommenterer IKKE på Kate Kristmundssons sag.
Nettet sælges stadig i andre landeBard har i USA betalt erstatning til mindst 13.
000 kvinder, som fik indopereret producentens underlivsnet.
Den allerførste var på 5,5 millioner dollars i 2012 og gik til en kvinde, som havde fået præcist det samme produkt som Kate Kristmundsson, nemlig Avaulta Plus.
Underlivsnettet er ikke blevet brugt i USA siden 2012 og ikke i Danmark siden 2014, men ifølge Bard sælges det stadig andre steder i Europa og i resten af verden.
Oplysninger fra producenten viser, at det underlivsnet, som har plaget Kate Kristmundsson, stadig sælges i Europa.
I USA og Danmark er det blevet taget af markedet for flere år siden.
Det kan Kate Kristmundsson ikke forstå.
- Det er hovedrystende.
Jeg forstår simpelthen ikke, at der ikke er nogen, der kan stoppe det.
Det er dybt chokerende, siger hun.
Du kan se meget mere i DR-dokumentaren ’De skadede patienter’ mandag aften klokken 21.
55 på DR1.
FacebookTwitterKopier linkEmner:DR1|Herlev Hospital|USA|Patienter|Parforhold




https://www.dr.dk/sporten/oevrig/dansk-bueskytte-med-pletskud-snupper-soelv-ved-foerste-world-cup

Øvrig sportDansk bueskytte med pletskud: Snupper sølv ved første World CupDen danske bueskytte Stephan Hansen leverede et fornemt resultat Luxembourg.
ARKIVFOTO Af Malte Nørgaard25.
nov.
2018 kl.
18.
22 | opdateret 25.
nov.
2018 kl.
19.
47Bemærk: artiklen er mere end 30 dage gammelLæs opSøndag viste den danske bueskytte Stephan Hansen med eminent skydning, at han fortsat hører til i den absolutte verdenselite.
Læs også:Dansk bueskytte tager World Cup-guld i USAMed compoundbuen nåede han helt frem til finalen ved sæsonens første World Cup-afdeling, der blev afviklet i Luxembourg.
Her var modstanderen Domagoj Buden fra Kroatien, der dog viste sig at være en marginalt mere træfsikker end den 23-årige falstring.
Matchen endte uafgjort 147-147, og det hele skulle derfor afgøres i en shootoff-pil.
Her ramte Hansen lidt længere fra midten end den kroatiske modstander.
Læs også:Dansker bliver Årets BueskytteDet betød, at Hansen måtte tage til takke med andenpladsen.
I damernes compound-konkurrencen sikrede Tanja Jensen sig også en topplacering, da hun blev nummer tre.
FacebookTwitterKopier linkEmner:Luxembourg|Skydesport|Kroatien




https://www.dr.dk/nyheder/udland/franco-henrettede-deres-familie-efter-80-aar-graver-de-dem-endelig-op-igen

UdlandFranco henrettede deres familie: Efter 80 år graver de dem endelig op igenDet har stor betydning for de pårørende, at de endelig kan give ofrene for Franco-regimet en værdig begravelse.
Af Jeppe Kanstrup25.
nov.
2018 kl.
19.
22Bemærk: artiklen er mere end 30 dage gammelLæs opBåde lårbensknogler og jakkeknapper bliver løftet op af det fire meter dybe hul på kirkegården i Paterna.
En lille spansk forstadsby, der ligger få kilometer fra de feriestrande, som danskerne holder rigtig meget af.
Carmen Gómez og Antoni Antoni kigger på, mens arkæologerne arbejder i hullet.
Indtil for få måneder siden var det en propfyldt massegrav - nu er graven snart tømt.
De to sæt knogler, der ligger tilbage i bunden af hullet, kan meget vel være de familiemedlemmer, de har kæmpet længe for at blive genforenet med.
- En del af mig er glad, fordi de endelig kommer op, og fordi vi endelig får dem tilbage.
Men jeg er også ked af det.
Vores familiemedlemmer blev henrettet, siger Carmen Gómez, der er formand for de pårørendes forening.
En af de pårørende fortæller, at hun som tre-årige sad foran huset hver dag og ventede på, at hendes far skulle komme hjem igen.
 DR Nyheder)Carmens farfar blev henrettet af Francos soldater lige efter Den Spanske Borgerkrigs afslutning i 1939.
Han var demokratisk valgt borgmester for byen Paterna - og en indædt modstander af det militærstyre, Franco etablerede efter krigen.
Hvem var Franco?
Fransisco Franco var en spansk general og statschef, der var diktator i Spanien i årene 1939 til 1975.
Efter at have tilsluttet sig militæroprøret i 1936 blev Franco efter kort tid udnævnt til generalissimo og statschef på den nationalistiske side af borgerkrigen.
Året efter blev han leder af landets facistparti, Falangen, som han gjorde til det eneste tilladte parti.
Efter borgerkrigen sluttede i 1939 blev det almindeligt med tvangsarbejde, fængslinger og henrettelser af Francos politiske modstandere.
Franco bevarede magten frem til sin død i 1975, hvorefter Spanien fik sin nuværende forfatning.
Han og de andre 98 personer i graven blev dømt som kriminelle, bagbundet, skudt og kastet skyldige i massegraven.
Den rigtige sandhedPå skift går familiemedlemmerne ind under den hvide pavillon og kigger ned i graven.
Med en trøstende hånd på skulderen iagttager de arkæologerne grave knoglerne fri.
- Vi har altid vidst, at dette var sandheden, nu kan vi se, at vores sandhed er den rigtige, ikke den løgn, vi er blevet fortalt, siger Antoni Antoni.
Læs også:Socialistregering smider Franco ud af mausoleumDe to skeletter ligger, som de landede, da de blev smidt i graven for næsten 80 år siden.
Kranierne ligger på siden, og overarmsknogler stikker i akavede retninger.
Helt modsat af, hvordan vi normalt lægger vores døde omsorgsfuldt til rette.
Og det er netop en af grundene til, at Carmen Gómez er her i dag.
- Det eneste vi vil, er at give vores familie oprejsning.
Nu kan vi snart give dem en værdig begravelse, siger Carmen Gómez.
Et lille stykke retfærdighedArbejdet med at udgrave de 20.
188 knogler fra graven er sket efter mange års pres fra de henrettedes egne familier.
Arkæologerne arbejder for en privat organisation, der er betalt af de regionale myndigheder i Valencia.
Arkæologerne er igang med at registrere de sidste skeletter i massegraven.
 DR Nyheder) En arkæolog leder efter knoglerester.
 DR Nyheder) I finsorteringen finder en af arkæologerne en knappe fra en af ofrenes jakke.
 DR Nyheder) Et af rebene, der blev brugt til at bagbinde dem, der skulle henrettes, blev også fjernet fra graven.
 DR Nyheder)1 / 4Arkæologerne er igang med at registrere de sidste skeletter i massegraven.
 DR Nyheder)1 / 4En arkæolog leder efter knoglerester.
 DR Nyheder)2 / 4I finsorteringen finder en af arkæologerne en knappe fra en af ofrenes jakke.
 DR Nyheder)3 / 4Et af rebene, der blev brugt til at bagbinde dem, der skulle henrettes, blev også fjernet fra graven.
 DR Nyheder)4 / 4Det føles godt, fortæller arkæologen Alejandro Vila.
- Det er som, hvis en, du kender, har fået stjålet noget, de holder af.
Hvis du hjælper med at skaffe det stjålne tilbage, så er det et lille stykke retfærdighed.
Og mange små stykker retfærdighed giver tilsammen en retfærdighed, der betyder noget – for hele Spanien, siger Alejandro Vila.
Ingen hjælp fra statenDe pårørende har i årevis bedt den spanske stat om økonomisk hjælp til at grave sandheden frem fra de omkring 2.
000 massegrave, der findes i landet.
Uden held.
De udgravninger, der er foretaget, er betalt af enten private midler, eller som her – lokale myndigheder.
Og selv om det er næsten 80 år siden, at Carmen Gómezs og Antoni Antonis familiemedlemmer blev kastet i massegraven, så føler de stadig en stærk vrede over den måde, de er blevet behandlet på.
- Jeg har set min tante dø traumatiseret, fordi hun ikke vidste, hvor hendes far var.
Vi har forsøgt at bygge et nyt samfund oven på ligene af de ofre, vi kigger på lige nu.
Det er ikke sundt, det er ikke normalt.
Hvordan kan vi nogensinde blive et normalt land, når vi i årevis har haft regeringer, der kalder sig demokratiske, som har tilladt, at dette her ikke kommer frem i lyset, siger Antoni Antoni.
De pårørende får taget fælles foto med arkæologerne efter, at det sidste skelet er gravet op.
 DR Nyheder)Den nye socialdemokratiske regering håber, at de kan ændre den opfattelse.
I juni annoncerede de et nyt lovforslag, der skal iværksætte en undersøgelse af massegravene.
Blandt andet ved at give økonomisk, logistisk og juridisk hjælp til at åbne massegravene fra borgerkrigen og det efterfølgende Franco-regime.
For Carmen Gómez og Antoni Antoni er der nu bare tilbage at vente på svar fra DNA-testen, så de kan få de knogler, der tilhører dem.
Deres familiemedlemmer er snart registreret og husket.
Se mere i 21 Søndag i aften på DR1.
FacebookTwitterKopier linkEmner:DR1|Historie|Spanien|Socialdemokraterne|Kriminalitet




https://www.dr.dk/sporten/fodbold/superliga/video-droemmestart-af-broendby-sikrer-sejr-i-chancefyldt-opgoer

SuperligaVIDEO Drømmestart af Brøndby sikrer sejr i chancefyldt opgørBrøndby vandt søndag med 2-0 ude over Sønderjyske.
Kampen bød på flere store chancer i begge ender.
Af Frederik Palle25.
nov.
2018 kl.
18.
04 | opdateret 25.
nov.
2018 kl.
18.
42Bemærk: artiklen er mere end 30 dage gammelLæs opBrøndby IF vandt søndag 2-0 over Sønderjyske på Sydbank Park i Haderslev.
Sejren til Brøndby bringer holdet op på en femteplads med 24 point, mens Sønderjyske er placeret som nummer otte med 21 point.
Brøndby kom hurtigt foran i søndagens kamp, hvilket gav en livlig kamp med store chancer i begge ender.
Læs også:VIDEO Formstærke OB fortsætter sejrsstime: Tættere på top treSønderjyske forsøgte kampen igennem at løbe om kap med Brøndbys midterforsvar, mens gæsterne satsede på hurtigt kombinationsspil.
Det hurtige kombinationsspil viste Brøndby allerede prøver på efter syv minutters spil.
Læs også:VIDEO Intens oprykkerduel ender uden vinderHer afsluttede tyskeren Hany Mukhtar et flot angreb, da han sparkede bolden i mål til en Brøndby-føring.
Sønderjyske skulle derfor tilbage i kampen, og især angriberen Mart Lieder var en trussel for gæsternes forsvar i første halvleg.
Manglende skarphedDen hurtige hollænder løb flere gange fra Brøndbys midterforsvar, og efter en halv times spil sprintede hollænderen sig frem til to store chancer.
Skarpheden manglede dog for angriberen, hvilket generelt kendetegnede Sønderjyske i kampen.
Læs også:Pernille Harder scorer i enorm sejrKort inde i anden halvleg fik hjemmeholdets Eggert Jónsson en gigantisk chance, men denne gang reddede Brøndby-målmand Marvin Schwäbe flot.
Brøndby havde svært ved at kontrollere kampen, og Sønderjyske fortsatte med at lægge et solidt pres på gæsternes mål.
Flere gange måtte Brøndby-forsvaret derfor takke målmand Schwäbe for gode indgreb.
Det lykkedes nemlig ikke for sønderjyderne at score, og i stedet kunne Brøndbys Kamil Wilczek bringe Brøndby på 2-0 efter 78 minutters spil.
Læs også:Spillerbus angrebet inden Copa Libertadores-finale - flere spillere indlagtNetop indskiftede Simon Tibbling fandt den målfarlige polak, efter Simon Poulsen mislykkedes i et akrobatisk forsøg på at cleare bolden.
Målet blev det sidste i opgøret, og kampen sluttede dermed 2-0 til Brøndby, der nu har to sejre på stribe.
/ritzau/FacebookTwitterKopier linkEmner:Brøndby|Hany Mukhtar (fodboldspiller)|Kamil Wilczek (fodboldspiller)|SønderjyskE|Fodbold




https://www.dr.dk/nyheder/kultur/anbefalinger/skaev-i-studiet-stjernerne-flokkes-om-kontroversiel-komiker

BingeSe temaAnbefalingerSkæv i studiet: Stjernerne flokkes om kontroversiel komiker Joe Rogan tiltrækker både skurke, helte og 16 millioner fans.
DR's streamingekspert anbefaler fem uforglemmelige øjeblikke fra podcasten.
Podcasten  'The Joe Rogan Experience' har siden 2009 udfordret sine mange lyttere med både tunge, vigtige og underholdende emner og lettere kontroversielle gæster.
Frederik Dirks Gottlieb anbefaler de fem vildeste episoder.
(Foto: Michael S.
Schwartz 2015 © Getty Images)Af Frederik Dirks Gottlieb25.
nov.
2018 kl.
18.
58Bemærk: artiklen er mere end 30 dage gammelLæs opPsykologien havde Freud, litteraturen havde Shakespeare, og podcastverdenen har Joe Rogan.
En ukuelig stemme med millioner af følgere, som hjælper os med at optimere os selv og finde hoved og hale på verden i en tid, hvor information spredes som steppebrande, og hvor meninger og budskaber koges ned til korte statusopdateringer og clickbait-overskrifter.
Men ikke hos Joe Rogan, som siden 2009 har lavet den legendariske samtalepodcast ’The Joe Rogan Experience’.
Her koges diskussioner ikke ned for at blive tilpasset et tv- eller radiosegment, men strækkes derimod ud til 3-4 timer lange samtaler og interviews, hvor den nysgerrige lytter rent faktisk kan blive klogere på alt lige fra motion, ernæring og politik til kampsport og komik.
På trods af de tunge tematikker og lange programmer bliver hans podcast hver måned downloadet mere end 16 millioner gange, og Rogan er dermed unægteligt en af de vigtigste stemmer for en generation af især unge mennesker.
Måske genkender du Joe Rogan som tidligere vært på programmet ’Fear Factor’, eller du har måske stødt på ham som MMA (Mix Martial Arts, red.
)-kommentator for UFC (Ultimate Fighting Championship, red.
).
Det er dog kun en brøkdel af, hvad Joe Rogan står for, og det er igennem de sidste 10 år lykkedes ham at gå fra ligegyldig sitcom-skuespiller til lidt af en moderne guru.
Fra sit lille podcaststudie i Los Angeles med murstensvægge og askebægre med jointskodder på bordet, sender Joe Rogan flere gange om ugen sit program ’The Rogan Experience’ live på YouTube, hvor han får besøg af til tider kontroversielle gæster, og hvor alle emner fordomsfrit kan diskuteres heftigt.
Det er ikke bare oplysende, det er også hamrende sjovt.
Her er fem af de mest underholdende og kontroversielle episoder af podcasten, der er svær at komme udenom, ’The Joe Rogan Experience’:1Rogan ryger sig skæv med Elon Musk (episode 1169)Elon Musk Det skabte overskrifter overalt i verden, da Teslas CEO Elon Musk tilbage i september i år var gæst i Joe Rogans podcast.
Elsker du også serier og film?
Binge er din guide til det bedste fra streaming-tjenesterne.
Serieeksperterne Frederik Dirks Gottlieb og Kasper Lundberg, der blandt andet står bag podcasten Serierådet, anbefaler hver uge de største serier lige nu – og de oversete.
De gør dig klogere på dem, du ser – eller som du skal skynde dig at komme i gang med.
Hvorfor?
Fordi Rogan brugte sin enorme charme og tilstedeværelse til at skabe et så trygt rum for den kontroversielle iværksætter, at de endte med at dele en joint.
Da Joe Rogan, som altid har været stor fortaler for cannabis, og som oftest i sit program ryger sig skæv for åben mikrofon, pludselig tænder en stor joint, er det tydeligt, at Musk bliver meget nysgerrig.
Musk konstaterer hurtigt, at det ikke længere er decideret ulovligt at ryge marihuana, og tager et ordentligt hiv af den glødende pind.
Joe Rogan prøver ellers at give Musk en undskyldning for ikke at ryge med ved at sige:- Du kan sikkert ikke ryge sådan en.
På grund af aktionærerne.
Hvorvidt Musk tog den kommentar som en udfordring er ikke til at sige, men det er tydeligt, at Musk i et kort øjeblik pakker sin professionelle persona væk og i stedet tænker, fuck it.
Det siger alt om, hvor god Rogan er til at afvæbne sine gæster, der hen ad vejen nærmest glemmer, at de er midt i et interview.
Desværre har episoden haft en del konsekvenser for Musk, da det famøse hiv på jointen fik Tesla-aktierne til at rasle ned.
Episoden har, sammen med andre tvivlsomme beslutninger, Musk har taget de seneste måneder, desuden betydet, at der er blevet igangsat en kritisk undersøgelse af hans rum-program SpaceX.
2Rogan møder Lance Armstrong uden at fordømme (episode 737)Lance Armstrong For alle os, der så Tour de France op gennem 1990’erne og 00’erne, var Lance Armstrong det absolut mest dominerende atlet i verden.
Efter at være blevet kureret for testikelkræft i 1996 gik der kun få år, før han i 1999 vandt Touren og fortsatte succesen frem til 2005.
Da det kom frem, at han var dopet, blev hans sejre streget fra historiebøgerne, og han blev lagt for had i sit hjemland, USA.
I årevis undrede det mig, at man ikke hørte mere fra Armstrong, da hans historie, om end kontroversiel, stadig er vildt fascinerende.
Modsat de fleste andre medier inviterede Joe Rogan den tidligere cykelstjerne med i sin podcast for at få en ærlig og nuanceret snak, og ikke for at pege fingre af en mand, der godt selv ved, at han jokkede i spinaten.
En af Rogans helt store styrker er nemlig hans evne til at se en sag fra to sider og lade sin store retskaffenhed diktere samtalen.
Rogans forståelse og lyst til at lytte får Armstrong til at åbne op og fortælle sin historie om storhed og forfald mere ærligt, detaljeret og indlevende, end jeg før har hørt den.
3Rogan viser et helt billede af Roseanne Barr efter fyring (episode 1184)Roseanne Barr Da Roseanne Barr for nyligt blev lagt for had på de sociale medier og fyret fra sin legendariske sitcom ’Roseanne’, der netop var blevet genoplivet med stor succes, var der ikke rigtig nogen, der gad høre, hvad Roseanne havde at sige.
Årsagen til hendes fyring skyldtes et tweet med racistiske undertoner, men på trods af, at Roseanne igen og igen forsøgte at forklare sin side af sagen, handlede det for tv-giganten ABC om at vaske hænder så hurtigt som muligt – ikke om at lytte og prøve at forstå.
Joe Rogan, som anser Roseanne Barr for at være et af sine helt store forbilleder inden for standup-komik, havde længe kommenteret på, hvad han mente var en uretfærdig behandling af Roseanne.
Hvad vigtigere er, var det essentielt for Rogan at vise et mere helt billede af mennesket Roseanne, der både kæmper med psykisk sygdom, pille- og alkoholmisbrug og mangel på impulskontrol (som måske hænger sammen med et alvorligt trafikuheld, hun var i, da hun var yngre).
Hvorvidt Roseanne fortjente at blive fyret, må være op til folk selv at bedømme, men Rogan viste endnu engang, at hans podcast er et vigtigt rum, hvor der lægges mere op til forståelse og forsoning end splittelse og frygt.
4Rogan taler køn og ligestilling med kontroversielle Jordan Peterson (episode 877, 958, 1006, 1070, 1139)Jordan Peterson En af internettets helt store, akademiske rockstjerner for tiden hedder Jordan Peterson, og en stor del af hans succes skyldes Joe Rogans podcast.
Peterson, som er professor i psykologi ved University of Toronto, er en kontroversiel figur i både USA og Canada, hvor han er blevet kendt for at gå imod strømmen og sætte spørgsmålstegn ved flere progressive bevægelser i universitetsmiljøet.
Peterson har fået en hel hær af fans, især på YouTube, som forsvarer alt, hvad han foretager sig, og han er har været med i en del efterhånden famøse interviews, som kan ses på nettet.
Her diskuterer han heftigt alt fra ligeløn til større, samfundsstrukturelle spørgsmål.
Det fine ved hans optræden i Joe Rogans podcast er, at vi får et helt andet billede af ham, end man ellers får i de korte interviewformater, han ofte deltager i, hvor han kan virke både afstumpet og følelseskold.
Hos Rogan åbner han op og snakker om kampen med en syg datter, sin glæde ved at arbejde for at styrke alle sine patienter, mænd og kvinder, når det kommer til måder at opnå lønforhøjelse og anerkendelse på arbejdspladsen.
Hos Joe Rogan handler det ikke om, hvorvidt han, eller lytteren, er politisk eller værdimæssigt enig.
Det handler om at blive klogere på andre mennesker og give alle et rum, hvor de kan forklare, hvad de tror på og står for.
5Rogan opdateres på sundhed af Dr.
Rhonda Parrick (episode 456, 901, 1054 og 1178)Dr.
Rhonda Patrick (© foundmyfitness.
com)Joe Rogan er en træningsfreak af en anden verden.
Men selvom du måske - ligesom undertegnede - kun motionerer sporadisk og primært på grund af dårlig samvittighed, så har Rogan en uovertruffen viden inden for træning, ernæring og kost.
Og det kan ofte være ret gavnligt at spidse ører, når han har besøg af nogle af verdens førende eksperter på området.
Dog kan ingen måle sig med Dr.
Rhonda Patrick, der ikke bare besidder en enorm viden, men også formår at formidle den på en forståelig måde, og altid i hyggeligt samspil med Rogan.
Dog anbefaler Joe Rogan, at man tager noter hist og her, da Patrick dropper så meget vigtig information, hvad enten det handler om fordelene ved at faste, vigtig viden om sukker eller de nyeste, biologiske eksperimenter.
’The Joe Rogan Experience’ kan ses på YouTube og hentes som podcast.
FacebookTwitterKopier linkEmner:Roseanne Barr (skuespiller)|Humor|Jordan|USA|Motion




https://www.dr.dk/sporten/formel1/magnussen-efter-bedste-saeson-nogensinde-jeg-er-blevet-en-bedre-racerkoerer

Formel1Magnussen efter bedste sæson nogensinde: 'Jeg er blevet en bedre racerkører'Kevin Magnussen kalder 2018-sæsonen godkendt.
Både personligt og for Haas-teamet.
Kevin Magnussen ser allerede nu frem til næste sæson.
25.
nov.
2018 kl.
16.
59Bemærk: artiklen er mere end 30 dage gammelLæs opKevin Magnussen erklærer sig glad for Formel 1-sæsonen 2018, efter han søndag sluttede den af med en hårdt tilkæmpet tiendeplads og et enkelt VM-point i Abu Dhabi.
Danskeren har dermed fået point i 11 ud af sæsonens 21 løb, markeret sig med sin bedste samlede placering og pointsum i Formel 1-karrieren samt kørt for et team, som har været konkurrencedygtigt hele året.
Læs også:Ekspert om Hamiltons suveræne sæson: 'Der venter flere VM-titler'- Jeg er glad for denne sæson.
Pointmæssigt er det den bedste, jeg har haft i Formel 1.
- Jeg føler, jeg blevet bedre racerkører og er landet et godt sted hos Haas, hvor jeg kommer til at blive i noget tid og forhåbentlig udvikle mig mere og mere, siger Kevin Magnussen til TV3+.
Bedste sæson nogensindeI alt skrabede han 56 VM-point sammen og slutter på niendepladsen i kørernes VM-stilling.
Danskerens hidtil bedste sæson ligger tilbage i 2014, hvor han hos McLaren hentede 55 point og en samlet 11.
-plads.
Teamkollega Romain Grosjean har på 14.
-pladsen 37 point.
Grosjean sluttede som nummer ni i løbet i Abu Dhabi.
Haas-totalen rækker til en femteplads i kampen om konstruktørernes mesterskab.
- Det har været et rigtig fint år.
Selv her til slut har vi haft farten til at være med.
Det er ikke sådan, at vi har startet godt og er sakket bagud.
Vi har rent faktisk fulgt med udviklingen, selv om vi er så lille et team, siger Kevin Magnussen til TV3+.
- Jeg er godt tilfreds og ser frem til næste sæson, hvor vi forhåbentligt kan være endnu bedre, siger han.
Læs også:Magnussen efter skuffende kvalifikation: 'Rammer den ikke helt'I sæsonafslutningen i Abu Dhabi kom han godt afsted på startlangsiden, men straks derefter gik det galt.
- Jeg kom i en sandwich i første sving og var nødt til at bakke ud af den og mistede en masse, fordi jeg kom uden for banen.
Igen i femte sving blev der lukket af, og jeg tabte endnu en placering.
Det var en omgang, hvor alle døre var lukket, siger Kevin Magnussen.
Han holdt dog godt på, og en effektiv dækstrategi og lidt medvind i form af andre køreres exit skaffede danskeren VM-point for 11.
gang i sæsonen.
Faktisk sluttede Magnussen 12 gange i pointene, men han blev diskvalificeret efter en niendeplads i USA.
/ritzau/FacebookTwitterKopier link




https://www.dr.dk/nyheder/indland/tusindvis-af-patienter-skadet-af-medicinsk-udstyr-der-ikke-er-testet-paa-forhaand

De skadede patienterSe temaIndlandTusindvis af patienter skadet af medicinsk udstyr der ikke er testet på forhåndNyt internationalt samarbejde mellem journalister i 36 lande sætter fokus på medicinsk udstyr.
Ofte ryger det på markedet uden at være testet på patienter.
Selvom det skal opereres ind i kroppen, behøver medicinsk udstyr ikke være testet på mennesker, før det sendes på markedet.
Vijay Vojhala har mærket, hvor galt det kan gå.
Af Søren Kristensen25.
nov.
2018 kl.
18.
00Bemærk: artiklen er mere end 30 dage gammelLæs opVijay Vojhala er en 44-årig inder fra Mumbai, der lider af bl.
a.
gangproblemer og irregulær hjerterytme efter at have fået indopereret en kunstig hofte.
57-årige danske Kate Kristmundsson fra Lolland har alvorlige bivirkninger efter en operation med underlivsnet.
Og 27-årige Charlissa Down Boyce fra Tennessee i USA døde, efter at hendes pacemaker-ledning svigtede, hævder hendes familie.
Det er klart, at man vil komme til at se sager, fordi på den her måde så bliver vi jo alle sammen testpersoner.
Sine Jensen, ForbrugerrådetAlle er de kommet til skade efter at have fået indopereret medicinsk udstyr.
Og alle er de en del af en ny international kulegravning af medicinsk udstyr, der viser problemer med udstyr, der slet ikke er testet på mennesker på forhånd – eller som er testet utilstrækkeligt.
Historierne er lavet af flere end 250 journalister fra 36 lande, der arbejder sammen koordineret af den internationale sammenslutning af undersøgende journalister kaldet ICIJ.
I Danmark er Politiken og DR med.
Samarbejdet har fået navnet ”The Implant Files” – Implantatfilerne.
Som en del af samarbejdet sender DR1 mandag aften dokumentaren ”De skadede patienter”.
Vi bliver alle sammen testpersonerDe to store systemer for godkendelse af medicinsk udstyr er i EU og USA.
I begge systemer er der store dele af selv det farligste medicinske udstyr, klasse III, der ikke bliver testet på patienter, før det kommer på markedet.
Godkendt uden at være testet på menneskerMedicinsk udstyr, der skal opereres ind i patienter, er ofte ikke testet på mennesker først.
Producenterne kan i stedet henvise til et andet lignende produkt, der allerede er godkendt og på markedet.
Det kaldes ækvivalens.
I nogle tilfælde er det 'gamle' produkt blevet godkendt på samme måde ved at henvise til et endnu ældre produkt.
Det kritiserer Sine Jensen fra Forbrugerrådet.
- Det er dybt beklageligt, at vi ikke har et system, hvor man tester på en mindre population først, før man åbner op for hele befolkningen.
Det er klart, at man vil komme til at se sager, fordi på den her måde så bliver vi jo alle sammen testpersoner.
Og det synes jeg er ærgerligt for vores allesammens sikkerhed, siger Sine Jensen.
61 underlivsnet men ingen af dem testetI stedet for forsøg på forhånd bliver mange af produkterne godkendt via det, der kaldes ækvivalens.
Det vil sige, at producenten oplyser, at produktet ligner et tidligere produkt meget og derfor bør godkendes uden egne test på patienter på forhånd.
Men sagen er, at også de tidligere produkter ofte heller ikke er testet på patienter.
Det ansete britiske sundhedsmedie British Medical Journal har undersøgt, hvordan 61 underlivsnet – som det Kate Kristmundsson fik indopereret – er blevet godkendt.
Ingen af dem var testet på patienter, før de kom på markedet.
Læs også:Skader fra medicinsk udstyr ændrede hendes livI researchen til ”The Implant Files” har tyske journalister fået aktindsigt i en mail, der antyder, at 90 procent af det farligste medicinske udstyr i EU aldrig har været testet på patienter, før det kom på markedet.
Mailen er sendt fra en tysk repræsentant i Bruxelles, og i den står, at myndighederne i EU ikke har nogen klinisk data på 90 procent af de farligste typer medicinsk udstyr, klasse III.
I USA er tallet for medicinsk udstyr, som testes på patienter før det kommer på markedet, under fem procent ifølge den amerikanske sundhedsmyndighed, FDA.
Kritik af nye EU-reglerEU har for at stramme op på området vedtaget nye regler for medicinsk udstyr, der træder i kraft i 2020.
Lægemiddelstyrelsen i Danmark fortæller, at det farligste udstyr i fremtiden som udgangspunkt skal testes, før det kommer på markedet.
Men der er stadig undtagelser i de nye regler, og én af dem er for eksempel ækvivalens.
En producent kan stadig få et nyt klasse III produkt på markedet uden tests på forhånd, hvis producenten kan påvise, at det ligner et tidligere produkt og i øvrigt laver en klinisk evaluering.
Sektionsleder for medicinsk udstyr hos Lægemiddelstyrelsen Thomas Wejs-Møller mener, at de nye EU-regler trods disse undtagelser vil være en forbedring for patienternes sikkerhed.
- Man skal tænke på, at nogle af de produkter, som vi snakker om her er jo også sidste udvej for nogle patienter.
Det er nogle, hvor der ikke er behandlingsmuligheder tilbage.
Så er de her medicinsk udstyrs produkter nogle, hvor man ikke rigtigt har andet valg tilbage.
Og når man står med det valg, så tror jeg, man er nødt til at sige ja til det, også selv om der er en risiko, siger Thomas Wejs-Møller.
Offentligheden ved ikke, når produkter fejler.
De ved ikke hvilken historik, produkterne som bliver implanteret i dem, har.
Gerard Ryle, direktør, ICIJCarl Heneghan, professor i evidensbaseret medicin ved Oxford Universitet, mener, at der stadig er masser af nye smuthuller i den nye lovgivning.
- Der er mange smuthuller.
De nye regler giver indtryk af at skabe mere sikkert udstyr, men flere regler betyder ikke nødvendigvis bedre regler, siger han.
Dagmar Roth Behrendt, tysk socialdemokratisk medlem af Europa-Parlamentet, er meget kritisk over for de nye regler:- Medicinsk udstyr skal være sikre og pålidelige.
Det er ikke blevet opnået i fortiden, og det vil ikke blive det i fremtiden, siger hun.
Og den franske læge Alain Braillon, der er ekspert i sundhedsprodukter og seniorkonsulent ved universitetshospitalet i Amiens, er endnu mere skeptisk:- Europas regler handler om at hjælpe selskaber med at sælge flere implantater – de har intet at gøre med offentlig sikkerhed, siger Alain Brellon.
The Implant FilesEn ny international kulegravning af medicinsk udstyr viser problemer med udstyr, der slet ikke er testet på mennesker på forhånd – eller som er testet utilstrækkeligt.
Historierne er lavet af mere end 250 journalister fra 36 lande, der arbejder sammen koordineret af den internationale sammenslutning af undersøgende journalister kaldet ICIJ.
I Danmark er Politiken og DR med.
Samarbejdet har fået navnet ”The Implant Files” – Implantatfilerne.
International databaseDer findes ingen international database for medicinsk udstyr, hvor læger, patienter, journalister eller andre interesserede kan søge oplysninger om udstyr, der skulle være problemer med, eller som eksempelvis er trukket tilbage fra markedet.
Hjemmesiden for den amerikanske sundhedsmyndighed, FDA, er det nærmeste, man kommer det, men den dækker kun USA plus nogle oplysninger om hændelser i andre lande.
Derfor har ICIJ besluttet at bygge en sådan database kaldet The International Medical Device Database.
Databasen er bygget på baggrund oplysninger, som ICIJ og de 58 andre medier i samarbejdet har fundet dels offentligt på internettet og dels ved at sende mere end 1.
500 aktindsigter.
Tilsammen er der indsamlet mere end otte millioner sundhedsfiler blandt andre om dødsfald, rapporter om skader og tilbagetrækninger af udstyr.
I første omgang kan man søge på udstyrets navn, producent eller land blandt mere end 70.
000 tilbagekald af udstyr og sikkerhedsadvarsler fra 11 lande.
Og efterhånden, som der bliver indsamlet flere oplysninger, vil ICIJ føje dem til databasen.
ICIJs direktør, Gerard Ryle, siger om grunden til at bygge databasen:- Offentligheden ved ikke, når produkter fejler.
De ved ikke, hvilken historik produkterne som bliver implanteret i dem, har.
Vi har samlet alle de offentlige registre, vi kan, vi har bedt journalister om at søge om aktindsigter rundt omkring i verden.
Og vi vil faktisk begynde at gøre, hvad myndighederne ikke gør.
Du kan se meget mere i DR-dokumentaren ’De skadede patienter’ mandag aften klokken 21.
55 på DR1.
FacebookTwitterKopier linkEmner:EU|Europa-Parlamentet|USA|Medicin|Patienter




https://www.dr.dk/nyheder/udland/den-vaerste-skovbrand-i-californiens-historie-er-nedkaempet-249-savnes-stadig

Skovbrande i CalifornienSe temaUdlandDen værste skovbrand i Californiens historie er nedkæmpet - 249 savnes stadigMindst 85 personer har mistet livet i den enorme naturbrand, der brød ud 8.
november.
Branden er den største skovbrand i Californien nogensinde.
Billedet er fra 9.
november - dagen efter, branden opstod.
25.
nov.
2018 kl.
17.
36Bemærk: artiklen er mere end 30 dage gammelLæs opDen værste naturbrand i Californiens historie, som har raseret bjergbyen Paradise og kostet mindst 85 mennesker livet, er søndag 100 procent under kontrol.
Det oplyser den amerikanske delstats brand- og redningstjenester.
Antallet af savnede efter den enorme skovbrand er søndag opgjort til 249 af myndighederne.
Det er en nedskrivning fra den tidligere opgørelse, som sagde 475 savnede.
Paradise ligger knap 300 kilometer nordøst for San Francisco.
Den voldsomme brand brød ud 8.
november.
Den har ødelagt 14.
000 hjem og nedbrændt 62.
000 hektar land (620 kvadratkilometer).
Det er et område på størrelse med millionbyen San Francisco.
Voldsom regn kan give problemerRednings- og brandtjenesten vil have endnu et par dage med tørt vejr til at gennemsøge de nedbrændte områder.
Men fra sent tirsdag lokal tid og frem til næste søndag ventes der kraftig regn i bjergkæden Sierra Nevada, som Paradise ligger i nærheden af.
Det kan sinke eftersøgningsarbejdet, og der er bekymring for, at den megen regn vil udløse pludselige oversvømmelser og mudderskred.
- Frygten er, at regnen vil falde i kraftige skyl, siger Brian Hurley, der er meteorolog på et vejrcenter i College Park i Maryland.
- Al vegetationen er blevet brændt af, og det er en farlig opskrift på mudderskred, advarer han.
Byen Paradise med 27.
000 indbyggere var, inden flammerne ødelagde byen, et populært sted at slå sig ned for pensionister.
En fjerdedel af byens befolkning var folk over 65 år.
De fleste af de døde, der er fundet, var netop pensionister.
/ritzau/FacebookTwitterKopier linkEmner:Brande|Californien|San Francisco|Skove|Ulykker




https://www.dr.dk/sporten/haandbold/em-kvinder/positive-danske-em-takter-i-generalproeve-slaar-ungarn-med-syv-maal

EM KvinderPositive danske EM-takter i generalprøve: Slår Ungarn med syv målDe danske håndboldkvinder fik en sejr i EM-testen mod Ungarn, da de to hold mødtes i Møbelringen Cup søndag.
Stine Bodholt Nielsen jubler under kampen mellom Danmark og Ungarn i Telenor Arena.
Foto: Vidar Ruud / NTB scanpix.
 25.
nov.
2018 kl.
17.
42Bemærk: artiklen er mere end 30 dage gammelLæs opDet danske kvindelandshold i håndbold pudsede videre på EM-formen søndag.
Her blev det efter to nederlag i Møbelringen Cup til en sejr på 23-16 over Ungarn, inden det går løs i EM-slutrunden i næste uge i Frankrig.
Danmark har i den norske turnering i Oslo tabt til Frankrig samt Norge, og det var først i anden halvleg af opgøret mod Ungarn, at danskerne satte tingene på plads.
Ungarn, der trænes af danske Kim Rasmussen, løb dermed ind i lutter nederlag i turneringen.
Læs også:Norge løber Danmark over ende i EM-optaktTil gengæld kunne Danmark tanke selvtillid med en sejr, inden turen går til Frankrig.
- Overvejende var det fint.
Vi lukkede kun 16 mål ind, men vi kunne godt have scoret lidt mere specielt i første halvleg, siger landstræner Klavs Bruun Jørgensen ifølge TV2.
Kampen var lige i første halvlegs indledning, og Ungarn bragte sig foran 6-5, men Trine Østergaard udlignede på et straffekast med ni minutter igen af halvlegen.
Mette Tranborg sled sig igennem og scorede langt ude fra til 7-6 efter endnu en dansk scoring uden etableret angrebsspil.
Læs også:Danmark taber tæt EM-test til FrankrigUngarn-træner Kim Rasmussen tog en timeout, da ungarerne var bagud 6-8, men kort efter kom Danmark foran med tre mål, da Fie Woller øgede til 9-6.
Det danske hold havde en vis succes med kontraspillet i de første 30 minutter og gik til pause foran 10-8.
Ungarerne kom på 10-10 efter fire minutter af anden halvleg, inden Nadia Offendal bragte Danmark foran på et straffekast.
Læs også:VIDEO Skjern henter sensationelt point mod ungarsk storholdDanmark skabte igen flere chancer, men misbrugte også en del.
Offendal sørgede for 15-12 på et straffekast, men det var ikke lykkedes at sætte ungarerne endnu.
Stine Bodholt sørgede for 16-12, og danskerne kom også foran 18-14, men der var ikke tale om, at Ungarn var løbet over ende endnu med 13 minutter tilbage.
Læs også:VIDEO Franskmænd udraderer Odense Håndbold i Champions LeagueFløjspilleren Mathilde Hylleberg brændte og brændte, men med ti minutter igen fik hun scoret og bragt Danmark foran 20-15, og da det blev 21-15 virkede kampen lukket.
Ungarn med et hav af skadede spillere havde ikke midlerne til at følge med, og Danmark vandt med syv mål.
Danmark indleder EM-slutrunden med kampen mod Sverige 30.
november.
/ritzau/FacebookTwitterKopier linkEmner:Klavs Bruun Jørgensen (håndboldtræner)|Ungarn|Frankrig|Håndbold|TV 2 (tv-kanal)




https://www.dr.dk/nyheder/udland/har-lagt-fragtskib-i-vejen-rusland-blokerer-straede-ved-krim-ukrainske

UdlandHar lagt fragtskib i vejen: Rusland blokerer stræde ved Krim for ukrainske flådefartøjerTidligere i dag beskyldte Ukraine Rusland for at påsejle en lodsbåd, som ville sejle til østlig havneby.
Det russiske fragtskib blokerer fuldstændigt sejlrenden gennem Kerch Strædet.
Af Andreas Lindqvist25.
nov.
2018 kl.
16.
50Bemærk: artiklen er mere end 30 dage gammelLæs opRusland har blokeret passagen mellem Sortehavet, forbi Krim og ind i Det Azovske Hav.
Blokaden er kommet på plads, efter at den ukrainske flåde ville flytte en lodsbåd og to mindre pansrede skibe fra Sortehavs-kystbyen Odessa til Mariupol.
De tre ukrainske skibe skulle sejle fra Odessa til Mariupol forbi Krim.
Rejsen kræver, at skibene passerer det snævre Kerch-stræde mellem Rusland og Krimhalvøen, som blev annekteret af Rusland i 2014.
Men ifølge flere nyhedskilder har Rusland nu placeret et stort fragtskib under broen over strædet for at forhindre fartøjer i at komme igennem.
Læs også:I dag åbner Putins prestige-bro: 'Den er blevet indbegrebet af hans magt'Reuters citerer den statskontrollerede russiske tv-kanal Rosiya 24 for, at passagen er fuldstændigt blokeret, imens situationen overvåges af russiske helikoptere og fly, som cirkler over stedet.
Beskylder Rusland for at påsejle lodsbådEpisoden er opstået i kølvandet på, at Ukraine tidligere i dag beskyldte et russisk kystvagtskib for at påsejle lodsbåden Yana Kapu, da den sammen med to mindre pansrede skibe ville passere Krimhalvøen på vej mod Det Azovske Hav.
Ifølge det ukrainske nyhedsbureau Unian, som citerer en Facebook-opdatering fra det ukrainske militær, blev lodsbådens skrog og rækværk beskadiget, ligesom en redningsbåd gik tabt.
Ifølge ubekræftede påstande fra de ukrainske myndigheder blev de tre fartøjer også mødt af to kamphelikoptere, der fløj en angrebsformation, som tvang skibene til at skifte kurs.
Rusland beskylder de ukrainske skibe for at ville krydse ind i russisk territorialfarvand, som "var midlertidigt lukket af", ifølge BBC.
Men Ukraine melder, at det havde informeret russerne om intentionen om at flytte skibene til Mariupol, og at Rusland nu har krydset "en rød linje".
- Vi vil omgående informere partnere om Ruslands agressive handlinger i Det Azovske Hav.
Den slags handlinger er en sikkerhedstrussel for alle lande i Sortehavs-regionen, og der er derfor brug for en klar reaktion fra det internationale samfund, lyder det ifølge Unian fra det ukrainske udenrigsministerium.
Traktat sikrer fri sejladsIfølge den russiske sikkerhedstjeneste FSB, som blandt andet står for grænsekontrollen, er formålet med det ukrainske forsøg på at sejle til Mariupol klart:Den skal "skabe en konflikt i regionen", ifølge en pressemeddelelse citeret af britiske The Telegraph.
I 2003 underskrev Rusland og Ukraine en traktat om Det Azovske hav, som definerede det som begge landes.
Traktaten garanterede fri sejlads til alle russiske og ukrainske fartøjer.
På det seneste har Rusland dog øget sin militære tilstedeværelse og antallet af inspektioner, og det er af nogle blevet kaldt en slags "økonomisk blokade" af ukrainske havne ud til Det Azovske Hav, skriver BBC.
Nord for den ukrainske havneby Mariupol ligger regioner, som delvist er under prorussiske separatisters kontrol.
De tre ukrainske skibe venter nu ved Kerch Strædet, imens blokaden fortsætter.
BBC skriver, at Rusland er i gang med at sende skibe til området.
FacebookTwitterKopier linkEmner:Rusland|Ukraine|BBC|Skibstrafik|FSB




https://www.dr.dk/sporten/formel1/kevin-magnussen-faar-point-og-slutter-saesonen-som-nummer-ni

Formel1Kevin Magnussen får point og slutter sæsonen som nummer niKevin Magnussen blev nummer ti i Abu Dhabi, og han slutter som nummer ni i VM-stillingen.
Kevin Magnussen fik point i sæsonens sidste Grand Prix.
25.
nov.
2018 kl.
16.
01Bemærk: artiklen er mere end 30 dage gammelLæs opFormel 1-køreren Kevin Magnussen (Haas) har leveret sin hidtil bedste sæson i den prestigefyldte løbsserie.
Søndag blev han nummer ti, da sæsonens sidste grandprix blev kørt i Abu Dhabi.
Dermed slutter han sæsonen på en niendeplads i VM-stillingen med 56 point.
Hans hidtil bedste sæson var debutsæsonen 2014, hvor han fik 55 point, hvilket dengang rakte til en 11.
-plads.
Læs også:Magnussen efter skuffende kvalifikation: 'Rammer den ikke helt'Nærmest som sædvanlig var det verdensmesteren Lewis Hamilton (Mercedes), der endte med at køre først over målstregen.
Det var hans 11.
sejr i sæsonen.
I søndagens grandprix sluttede Sebastian Vettel (Ferrari), Max Verstappen og Daniel Ricciardo (begge Red Bull) på de øvrige pladser i top-4.
Kevin Magnussen-kollega Romain Grosjean hentede også point, da han rundede sæsonen af med en niendeplads på den flade bane i Abu Dhabi.
Samtidig rundede eksverdensmester Fernando Alonso Formel 1-karrieren af med en 11.
-plads.
I den hektiske start endte Nico Hülkenberg (Renault) med at køre ind i dækket på Romain Grosjeans Haas-racer, så Hülkenbergs racer lettede fra jorden og landede med dækkene opad ude i barrieren.
Kortvarigt var der ild i racerens bagende.
Tyskeren slap fra den voldsomme flyvetur uden store skrammer, og efter et par minutter med hovedet den forkerte vej, blev raceren vendt på hovedet, og Hülkenberg trådte uskadt ud på asfalten.
Regnefejl hos MercedesStarten førte også til flere forskydninger i stillingen.
Kevin Magnussen faldt blandt andet fra en 13.
-plads til en 16.
-plads efter første omgang.
I front mistede Lewis Hamilton (Mercedes) sin førsteplads efter otte omgange.
Under en periode med "virtual safety car" kørte Hamilton i pit, men en regnefejl i Mercedes-garagen var med til at koste ham flere placeringer, da han kom tilbage på banen bag de to Red Bull-racere og lå nummer fem.
Læs også:Formel 1-planer i København lægges endeligt i gravenOver radioen fik verdensmesteren bekræftet, at det ikke var en del af taktikken.
Det lykkedes ham dog at køre sig tilbage i front, da konkurrenterne på skift måtte i pit.
Midtvejs i løbet var Kevin Magnussen oppe som nummer 11, og han kom siden op som nummer ni, da han ikke havde været i pit.
Efter turen i pit dumpede danskeren ned på 12.
-pladsen og måtte være ihærdig i jagten på point.
Her fik danskeren hjælp, da Pierre Gasly måtte udgå, og så lykkedes det for Magnussen at slutte sæsonen af med et enkelt point.
/ritzau/FacebookTwitterKopier link




https://www.dr.dk/sporten/fodbold/superliga/video-formstaerke-ob-fortsaetter-sejrsstime-taettere-paa-top-tre

SuperligaVIDEO Formstærke OB fortsætter sejrsstime: Tættere på top treOB haler ind på Esbjerg, efter holdet søndag vandt 3-1 ude mod FC Nordsjælland i Superligaen.
25.
nov.
2018 kl.
16.
06 | opdateret 25.
nov.
2018 kl.
17.
09Bemærk: artiklen er mere end 30 dage gammelLæs opOB banker for alvor på døren i kampen om bronzemedaljer i Superligaen.
Det står klart, efter at holdet søndag vandt 3-1 ude mod FC Nordsjælland i en kold og underholdende affære, hvor OB cementerede sejren via en stærk anden halvleg.
OB overkom en lynstart fra hjemmeholdet, og via to hurtige mål i anden halvleg er OB nu blot to point fra Esbjerg på tredjepladsen i Superligaen.
Læs også:VIDEO Intens oprykkerduel ender uden vinderFCN derimod har nu ikke vundet i seks kampe i træk i Superligaen, og sidste sæsons bronzevinder er nu tættere på sidstepladsen end sjettepladsen.
For anden spillerunde i træk startede FCN kampen som lyn og torden, og hjemmeholdet bragte sig foran efter blot tre minutter spil, da Andreas Skov Olsen udnyttede Mikkel Damsgaards fine oplæg.
Læs også:VIDEO Randers tager stort spring i tabellen med sejr i lokalopgørOB havde store problemer med hjemmeholdets hurtige venstre side, og det tvang udeholdet længere tilbage på banen, men som kampen skred frem, arbejdede OB sig tilbage i kampen.
Og efter 24.
minutters spil kom udligningen.
Thomasen slår tilEt højt indlæg endte hos Troels Kløve, som headede bolden bagud mod Jens Jakob Thomasen.
Hårdt presset vendte midtbanespilleren på en tallerken og afsluttede første gang, så bolden gik i mål klistret op ad fjerneste stolpe.
Målscoren skulle ikke en gang have startet inde, men han blev kaldt i aktion kort før kampstart, da Jacob Barrett Laursen ikke blev klar.
Læs også:FC Midtjyllands direktør: Det er ikke givet, at cheftræneren bestemmer startopstillingenOB skruede tempoet op fra anden halvlegs start, og det gav gevinst.
Efter 48 minutter af kampen spillede midtbanespilleren Casper Nielsen flot Nicklas Helenius i dybden, og den høje, ranglede angriber sendte sikkert bolden gennem benene på en fremstormende Nicolai Larsen i FCN-målet.
Og det skulle blive værre for det hårdt prøvede FCN-hold.
Lige inden timemærket fordoblede OB-angriberen Bashkim Kadrii udeholdets føring, da han tog bolden med sig i feltet og hårdt skød bolden ind bag Nicolai Larsen ved fjerneste stolpe.
Læs også:VIDEO Hemmeligheden bag de sorte tal i Sønderjyske: 'Vi sætter tæring efter næring'Målet lod til at slå den sidste rest af selvtillid ud af hjemmeholdet, som først blev farlige sidst i kampen.
Dybt inde i overtiden var hjemmeholdet centimeter fra at reducere, men Karlo Bartolecs frispark prellede af på overliggeren, inden Godsway Donyoh minuttet efter sendte bolden snert forbi stolpen.
/ritzau/FacebookTwitterKopier linkEmner:Fodbold|Godsway Donyoh (fodboldspiller)|Karlo Bartolec (fodboldspiller)|Odense Boldklub|Esbjerg




https://www.dr.dk/sporten/tennis/kroatien-vinder-prestigefyldt-davis-cup-titel-anden-gang

TennisKroatien vinder prestigefyldt Davis Cup-titel for anden gangMarin Cilic levede op til favoritværdigheden mod Lucas Pouille og bragte Kroatien på 3-1 i Davis Cup-finalen.
Kroatien vandt søndag Davis Cup-finalen over Frankrig.
25.
nov.
2018 kl.
15.
54Bemærk: artiklen er mere end 30 dage gammelLæs opKroatien er for anden gang i tennishistorien vinder af den prestigefyldte Davis Cup-titel.
Det blev en realitet, da Marin Cilic i den første af søndagens to singler besejrede franske Lucas Pouille med 7-6, 6-3, 6-3.
Sejren bragte Kroatien foran med 3-1 sammenlagt i dysten mod Frankrig, der i finalen havde fordel af hjemmebane i Lille.
Læs også:Tysk tenniskomet slår overraskende Djokovic og vinder sæsonfinalenKroatien, der senest vandt trofæet i 2005, skabte fundamentet til den samlede sejr ved at vinde de to singler fredag, mens Frankrig reducerede til 1-2 i lørdagens double.
Søndag var det egentlig planen, at Frankrig ville stille med Jeremy Chardy, men han blev udskiftet med Pouille, men lige meget hjalp det for Frankrig, der i 2017 vandt trofæet for tiende gang.
Første sæt var meget lige.
Kun Cilic spillede sig til to breakmuligheder, men da han ikke udnyttede dem, måtte spillerne ty til en tiebreak, som kroaten vandt 7-3.
Læs også:Gyldent dansk tennisår: Wozniacki baner vejen for sine danske afløsereCilic er kendt som en af de bedste servere i sporten, og han gav stort set intet væk i sine servepartier.
Dermed lå der et enormt pres på Pouille, der hele tiden skulle holde serv for at følge med.
Det gjorde han indtil stillingen 2-3 i andet sæt, men så gik den ikke længere.
Cilic brød til 4-2 og servede sættet hjem til 6-3 efter at have misbrugt fire sætbolde i partiet forinden.
I tredje sæt brød Cilic til 3-2, og så var det blot et spørgsmål om tid, inden trofæet igen var på kroatiske hænder.
Læs også:Tomme tribuner og fesen fanzone: Sløj sæsonfinale siger farvel til SingaporeCilic sikrede sejren kort efter, da han brød endnu en gang til 6-3.
Det var sidste gang, at Davis Cup blev afviklet efter strukturen, hvor der i World Group spilles knald eller fald-kampe fra ottendedelsfinale frem mod finalen hen over hele kalenderåret.
Fra næste år spilles et stort finalestævne med 18 nationer i november.
/ritzau/FacebookTwitterKopier link




https://www.dr.dk/sporten/fodbold/tyskland/pernille-harder-scorer-i-enorm-sejr

TysklandPernille Harder scorer i enorm sejrPernille Harder lavede sæsonmål nummer syv, da Wolfsburg vandt med 9-0 i kvindernes Bundesliga.
ARKIVFOTO Pernille Harder fortsætter med at lave må i kvindernes Bundesliga.
Af Malte Nørgaard25.
nov.
2018 kl.
15.
43 | opdateret 25.
nov.
2018 kl.
15.
49Bemærk: artiklen er mere end 30 dage gammelLæs opWolfsburg ligner allerede tidligt på sæsonen et godt bud på et tysk mesterhold.
Søndag vandt Pernille Harders hold med hele 9-0 på udebane over SC Sand.
Læs også:Harder kan blive årets danske fodboldspiller for femte gangDanskeren bragte Wolfsburg foran med 3-0 efter en halv time.
Dermed holder det tyske mesterhold fast i deres forspring i toppen af kvindernes Bundesliga, som fortsat er på syv point ned til Bayern München.
Samtidig kan klubben prale af en imponerende målscore, der lyder på 45 mål scoret og kun et enkelt mål indkasseret efter de første ni kampe.
Læs også:Pernille Harder bomber Wolfsburg videre i CLMed målet er Pernille Harder nummer to på topscorerlisten i Tyskland.
Kun holdkammeraten Ewa Pajor har lavet flere mål end danskeren i denne sæson.
FacebookTwitterKopier linkEmner:Pernille Harder (fodboldspiller)|VfL Wolfsburg|FC Bayern München|Fodbold|Tyskland




https://www.dr.dk/mitliv/marathonsnak-i-mobilen-eller-ti-minutters-chat-paa-messenger-saadan-faar-du-et-taet-forhold

SøskendekærlighedSe temaMit LivMarathonsnak i mobilen eller ti minutters chat på Messenger?
Sådan får du et tæt forhold til dine søskendeFå tip til, hvordan du bliver tæt med dine søskende som voksen.
Af Trine Birk, Signe Heiredal (grafik) og Ruben Engrob Nielsen (programmering)25.
nov.
2018 kl.
16.
23Bemærk: artiklen er mere end 30 dage gammelLæs opEr du ked af, at du som ung eller voksen kun ses med dine søskende til familiefesterne?
SøskendekærlighedEr du og dine søskende gledet fra hinanden som voksne, og ville du ønske, I havde et tættere forhold?
Dr.
dk/mitliv sætter i dette tema fokus på, hvordan du får et tættere forhold til dine søskende.
Du kan blandt andet få gode råd fra to søskendepar, der er blevet særligt tætte som voksne.
Find temaet herVille du i virkeligheden ønske, at I havde et tættere forhold – ligesom dengang I var børn, delte værelse og byggede Lego-borge sammen?
Så er du ikke alene.
- Det ligger dybt i os mennesker, at vi gerne vil have en tæt relation til vores familie, men mange siger det ikke højt.
Det fortæller psykolog Camilla Carlsen Bechsgaard, der har arbejdet mange år med relationer mellem mennesker, herunder familier.
DR Mit Liv har i samarbejde med psykologen formuleret syv gode råd til dig, der gerne vil have et tættere forhold til dine søskende.
FacebookTwitterKopier linkEmner:Lego Group




https://www.dr.dk/nyheder/kultur/film/foelg-oliver-bjerrehuus-soen-oscar-ind-i-modelverdenen-jeg-vil-ikke-ende-som-min

Film og serierFølg Oliver Bjerrehuus' søn Oscar ind i modelverdenen: Jeg vil ikke ende som min farSelvom faren nåede til tops i modelbranchen, ønsker Oscar Bjerrehuus ikke at følge i hans fodspor.
I hvert fald ikke når det kommer til fester og kaos.
Af Henriette Stisen25.
nov.
2018 kl.
16.
58Bemærk: artiklen er mere end 30 dage gammelLæs op- Jeg hedder Oscar Bjerrehuus og er 17 år.
Jeg er opvokset i et kaos.
I DR3-dokumentarserien 'Mere voksen end Bjerrehuus' følger vi livet for tidligere topmodel Oliver Bjerrehuus' søn Oscar Bjerrehuus, der nu selv er ved at tage de første skridt ind i voksenlivet - og modelbranchen.
Se programmet'Mere voksen end Bjerrehuus' følger 17-årige Oscar Bjerrehuus i hans spæde start som modelDR3 har fulgt Oscar Bjerrehuus siden sommeren 2018, hvor han skriver kontrakt med modelbureauet Unique Models og slipper ham igen i starten af november.
Serien vises i fire afsnit på DRTV.
Afsnit 1 og 2 kan ses fra søndag 25.
november.
Afsnit 3 og 4 fra søndag 2.
december.
Som søn af én af 90'ernes store mandlige modeller, har Oscar haft modelbranchen tæt inde på livet, siden han var barn.
Også de mange fester, som hans far altid syntes at være midtpunktet for.
Faktisk lidt for tæt, ifølge ham selv.
- På mange punkter har det været fedt med en far med en masse energi.
Men også super irriterende, når jeg skal op og i skole og min far har holdt en fest dagen før eller en morgenfest.
Det er med en klar bevidsthed om, at Oscar Bjerrehuus ikke vil være ligesom sin far, at dokumentarserien følger hans vej ind i modelverdenen.
- Du skal ikke ende som din far, siger Oliver Bjerrehuus til ham med et grin.
- Det vil jeg heller ikke, svarer Oscar ham tilbage med en stille smil.
Øverst i artiklen kan du se en video med Oscar og Oliver Bjerrehuus, der mødes for at gøre klar til Oscars tur på Roskilde Festival.
Her fortæller Oscar netop om, hvordan det har været at være søn af den selverklærede festabe Oliver Bjerrehuus.
Se de to første afsnit på DRTV.
FacebookTwitterKopier linkEmner:Oliver Bjerrehuus (kendis)|DR3|Mode- og designbranchen|Roskilde Festival|Roskilde




https://www.dr.dk/sporten/fodbold/superliga/minut-minut-gregus-sikrer-fc-koebenhavn-vigtig-sejr-over-fc-midtjylland






https://www.dr.dk/nyheder/udland/lokke-om-brexit-aftale-godt-med-en-fredelig-skilsmisse-men-bedre-undga-dem

UdlandLøkke om Brexit-aftale: Godt med en fredelig skilsmisse - men bedre at undgå demBrexit-aftalen kan give tryghed til danskere i Storbritannien, siger Løkke.
25.
nov.
2018 kl.
15.
15Bemærk: artiklen er mere end 30 dage gammelLæs opDet er positivt, at der er fundet en brexitaftale mellem EU og Storbritannien, men det er på en trist baggrund.
Det siger statsminister Lars Løkke Rasmussen (V) efter et topmøde om brexit i Bruxelles.
Blandt det positive er, at det kan give lidt ro til danskere i Storbritannien og omvendt.
- Det er lidt en trist dag.
Det er godt med en fredelig skilsmisse, men det er bedre at undgå en skilsmisse.
- Men det er godt, at vi har fundet en løsning, så det kan ske på en ordentlig måde, som kan skabe tryghed for danskere i Storbritannien og briter i Danmark, siger statsministeren.
En "stærk og solid" aftaleEU's stats- og regeringschefer har søndag godkendt papirerne for Storbritanniens skilsmisse med EU.
De to dokumenter, der tilsammen udgør brexitaftalen, er udtrædelsesaftalen og den politiske erklæring.
Lars Løkke Rasmussen kalder aftalen for "stærk og solid".
Han er dog opmærksom på, at et ordnet farvel til Storbritannien endnu ikke er helt i hus.
Aftalen skal godkendes i både det britiske parlament og i Europa-Parlamentet, før den kan træde i kraft.
Og Storbritanniens premierminister, Theresa May, ser ud til at have en svær kamp foran sig i forhold til at få aftalen stemt igennem.
Derfor vil Danmark også fortsætte sine forberedelser på et brexit uden en aftale, et såkaldt hårdt brexit.
- Aftalen er ikke i hus, før den er i hus.
I dag er en vigtig trædesten.
Det er et vigtigt skridt på vejen mod en aftale, men den er der jo ikke, før den er godkendt i det britiske underhus og i Europa-Parlamentet.
- Det sidste, tror jeg ikke, bliver svært, siger Lars Løkke Rasmussen.
Statsministeren uddeler både roser til EU's og Storbritanniens forhandlere for at nå frem til en aftale.
Den er ikke så stærk på fiskeriområdet, som man fra dansk side gerne havde set.
Men ifølge Lars Løkke Rasmussen giver den et godt afsæt til de videre forhandlinger på området.
Læs også:Brexit-aftale godkendt: Få svar på 5 centrale spørgsmål/ritzau/FacebookTwitterKopier linkEmner:EU|Europa-Parlamentet|Lars Løkke Rasmussen (politiker)|Storbritannien|EU-forhold




https://www.dr.dk/musik/efter-succes-som-gulddreng-nu-proever-malte-finde-ud-af-hvordan-man-lever-et-normalt-liv

MusikEfter succes som Gulddreng: Nu prøver Malte at finde ud af, hvordan man lever et normalt livMalte Ebert arbejder for at komme videre som sanger under sit eget navn.
Af Christian Ellegaard og Frederik Lauridsen (video)25.
nov.
2018 kl.
14.
30Bemærk: artiklen er mere end 30 dage gammelLæs opSangeren Malte Ebert står over for sit første live interview på tv, efter han droppede det populære alter-ego Gulddreng - og han er nervøs.
For når man bare gerne vil tale om sin nye musik, er det lidt frustrerende, at Gulddreng-karakteren, der ellers var lagt i graven, fortsat spøger i kulissen.
Læs også:Danmarks største pop-sensation blev dræbt: Livet efter Gulddreng er angstprovokerendeBåde i interviewerens spørgsmål, men også i hans eget liv.
Det har nemlig ikke været let for den danske sanger at finde tilbage til et normalt liv, efter han begravede sit alter-ego.
Hør Malte Ebert fortælle om den svære tid efter Gulddreng, og se, hvordan han klarer sit første tv-interview efter skiftet, i videoen øverst.
Lyt til hittet 'Rather Be' med Malte Ebert her.
Malte EbertRather BeFacebookTwitterKopier linkEmner:Malte Ebert (musiker)




https://www.dr.dk/sporten/fodbold/superliga/video-intens-oprykkerduel-ender-uden-vinder

SuperligaVIDEO Intens oprykkerduel ender uden vinderPå en straffesparksscoring 20 minutter før tid fik Vendsyssel 1-1 hjemme mod Esbjergs bronzebejlere.
25.
nov.
2018 kl.
14.
05 | opdateret 25.
nov.
2018 kl.
15.
21Bemærk: artiklen er mere end 30 dage gammelLæs opVendsyssel og Esbjerg spillede 1-1 i oprykkerduellen i Superligaen søndag i Hjørring.
Esbjerg styrede ellers mod en sejr efter Lasha Parunashvilis tidlige scoring efter pausen.
Men Jon Thorsteinsson bragte balance i regnskabet 15 minutter efter på en stensikker straffesparksscoring i et intenst opgør, der ikke bød på flere scoringer.
Det var ellers overraskende top mod bund i oprykkerduellen mellem Vendsyssel og Esbjerg.
Her har Esbjerg for alvor bidt sig fast i Superligaens tredjeplads, mens Vendsyssel kæmper med i bunden.
Læs også:FC Midtjyllands direktør: Det er ikke givet, at cheftræneren bestemmer startopstillingenSelv om situationen var vidt forskellig for de to mandskaber, så var der uden tvivl meget på spil i Hjørring søndag.
Kampen var en åben slagudveksling, og efter en jævnbyrdig indledning, så troede Esbjergs-topscorer, Adrian Petre, at han havde bragt vestjyderne foran efter 23 minutter.
Men linjedommeren hævede flaget og annullerede målet.
Ingen af holdene kom tættere på, hvorfor mandskaberne gik til pause med 0-0.
Islandsk profil kold fra plettenEfter pausen satte Esbjerg sig på tingene, og ti minutter efter gav det pote.
Lasha Parunashvili udnyttede et tøvende Vendsyssel-forsvar, for herefter at trille bolden ubesværet forbi Nicolai Flø i Vendsyssel-målet fra en spids vinkel.
Læs også:VIDEO Randers tager stort spring i tabellen med sejr i lokalopgørHerefter stillede vestjyderne sig længere tilbage på banen.
Det gav Vendsyssel mere plads på banen, og det udnyttede hjemmeholdet.
Efter 70 minutter blev netop indskiftede Sebastian Czjakowski væltet omkuld i feltet, og dommer Jens Maae pegede på pletten.
Den islandske offensivprofil Jon Thorsteisson var iskold og bragte sikkert balance i regnskabet, som holdt hele vejen til slutfløjt.
Esbjerg er nu uden sejr i tre kampe, men klubben fastholder sin tredjeplads i Superligaen.
Med pointet til Vendsyssel ligger mandskabet nu nummer 12 med både Vejle og Hobro under sig.
/ritzau/FacebookTwitterKopier linkEmner:Adrian Petre (fodboldspiller)|Esbjerg|Jylland|Fodbold|Hjørring




https://www.dr.dk/nyheder/regionale/hovedstadsomraadet/jobkoeen-akademikere-bliver-kortere-i-koebenhavn

KøbenhavnJobkøen for akademikere bliver kortere i København Når københavnske studerende har færdiggjort deres uddannelser på universiteterne, så er køen til første job blevet kortere.
Færre akademikere end tidligere træder ind på jobcentrene i København.
Af Kamilla Mærsk25.
nov.
2018 kl.
13.
05Bemærk: artiklen er mere end 30 dage gammelLæs opDer er mange om buddet, når en virksomhed slår en stilling op, hvor de søger en akademiker, men i København er der nu færre, der behøver at sende en ansøgning.
Her er det lykkedes kommunen at nedbringe antallet af ledige akademikere.
Fra juli 2017 til juli 2018 er ledigheden faldet fra 6,8 procent til 5,8 procent.
Det svarer til, at knap 700 akademikere har forladt jobkøen i den periode.
- Det er en kæmpe glæde, at vi kan se, at de uddannede akademikere kommer ud på arbejdsmarkedet.
Det gavner både dem, samfundet og København, fortæller Cecilia Lonning-Skovgaard (V), der er Københavns beskæftigelses- og integrationsborgmester.
Læs også:Mange nye akademikere må nøjes med midlertidige ansættelserFaldet i ledigheden skyldes ifølge borgmesteren en blanding af kommunens indsats med at få flere i virksomhedspraktik eller løntilskud, virksomhedernes efterspørgsel på arbejdskraft og akademikerne selv.
- De er begyndt at søge mere bredt, og så er de blevet bedre til at søge job, som er længere væk fra København end tidligere, fortæller Cecilia Lonning-Skovgaard.
En analyse, som Beskæftigelses- og integrationsforvaltningen har foretaget, viser, at akademikerne i gennemsnit søger job 38 minutter fra deres bopæl.
Det er en stigning fra 33 minutter i 2016.
Der skal sættes hurtigere indSelvom det går den rigtige vej, er kommunen ikke i mål endnu.
Står det til beskæftigelses- og integrationsforvaltningen, er der behov for, at man sætter ind over for akademikere tidligere end nu.
Et studiejob nedbringer ledighedsrisikoen væsentlig.
Det betyder faktisk mere end gode karaktererMette Gregersen, vicedirektør, Akademikernes A-kasse- Vi skal have fat i de studerende i slutningen af deres uddannelse.
Her skal vi arbejde med at få dem til at tage et studiejob og give dem et større netværk, fortæller Cecilie Lonning-Skovgaard.
- Vi skal se, om vi kan få de studerende til at kombinere deres uddannelse med for eksempel et projektlederkursus eller et kursus i digitale kompetencer.
Læs også:Praktik i sportsklubber får arbejdsløse akademikere i jobDet er en plan, som møder opbakning fra Akademikernes A-kasse, hvor man især råder unge og kommunen til at have fokus på studiejobbene.
- Et studiejob nedbringer ledighedsrisikoen væsentlig.
Det betyder faktisk mere end gode karakterer, forklarer Mette Gregersen, der er vicedirektør i Akademikernes a-kasse.
- Det, vi råder folk til, er at gå et studiejob op og en karakter ned, for det er det, som virksomhederne kigger på, uddyber hun.
I Københavns Kommunes budget for 2019 er der afsat penge til at række ud til de københavnske akademikere, mens de stadig er i gang på deres studie.
Ledigheden blandt akademikere er også faldet i de andre universitetsbyer, men ikke i ligeså høj grad som i København.
I de øvrige universitetsbyer er akademikerledigheden på 6,5 procent.
FacebookTwitterKopier linkEmner:Akademikernes Arbejdsløshedskasse|Cecilia Lonning-Skovgaard (politiker)|København|Venstre|A-kasser




https://www.dr.dk/sporten/fodbold/superliga/minut-minut-broendby-henter-den-anden-sejr-i-traek






https://www.dr.dk/nyheder/regionale/syd/stor-landsindsamling-i-dag-nogle-steder-er-der-nul-indsamlere

Syd- og SønderjyllandStor landsindsamling i dag: Nogle steder er der nul indsamlereI flere byer oplever man, at absolut ingen har meldt sig til at samle ind til Kirkens Korshærs landsindsamling i dag.
Ude foran Kirkens Korshær lokaler i Padborg er der mennesketomt i dag, da der ikke har meldt sig nogle indsamlere til organisationens landsindsamling.
Af Ulrik Bang-Mørch og Lars Paaske25.
nov.
2018 kl.
12.
19Bemærk: artiklen er mere end 30 dage gammelLæs opI Padborg og omegn bliver der slet ikke samlet penge ind til Kirkens Korshærs landsindsamling i dag.
Kirkens Korshær i Padborg, Kruså og Kollund har nemlig oplevet noget usædvanligt.
Man har ikke kunne finde én eneste indsamler til dagens indsamling trods utallige forsøg.
- Det er til trods for, at jeg har henvendt mig til diverse foreninger og hængt flyers op i butikker.
For vi mangler indsamlere i de tre byer, siger koordinator fra Kirkens Korshær i Padborg Helle Samsø til DR.
Kirkens Korshær holder i dag landsindsamling til fordel for de hjemløse, og Helle Samsø ærgrer sig over, at der ingen indsamlere er overhovedet.
- Jeg har det skidt med det.
For pengene går til et godt formål, især nu hvor det er koldt og klamt udenfor, siger Helle Samsø.
Kirkens Korshær er ikke de eneste, der har oplevet at stå uden indsamlere.
Også Hjerteforeningen har oplevet at mangle folk til at samle ind.
- Der er konkrete ruter rundt omkring, som slet ikke dækkes, fordi vi ikke har haft indsamlere.
Det er bare blevet sværere at skaffe indsamlere.
Og der skal virkelig arbejdes hårdt for det, siger Anne Kaltoft, der er direktør i Hjerteforeningen.
Masser af landsindsamlinger på ét årBørns Vilkår, Folkekirkens Nødhjælp, Kræftens Bekæmpelse, Hjerteforeningen, SOS Børnebyerne, Læger Uden Grænser, Diabetesforeningen, Red Barnet, Røde Kors og Dansk Flygtningehjælp er de 10 organisationer, som alle har lavet landsindsamlinger i løbet af 2018.
Foruden disse 10 så har Børnenes Kontor, Scleroseforeningen, Frelsens Hær og Alzheimerforeningen også samlet ind enten regionalt eller på landsplan.
I løbet af 2018 har i alt 12 forskellige organisationer lavet landsdækkende husstandsindsamlinger i Danmark.
- Jeg tror, folk er ved at være lidt metaltrætte, når det handler om indsamlinger.
Folk er ved at få for meget af det, tror jeg.
Jeg har jo kunnet mærke, at folk ikke er interesseret, fordi de ikke kommer med tilbagemeldinger på alle mine henvendelser, siger koordinator for Kirkens Korshær i Padborg Helle Samsø.
Læs også:Flygtninge skal samle ind til flygtningeStor kamp om de frivilligeNår så mange organisationer har lavet landsdækkende husstandsindsamlinger i Danmark i løbet af i år, så har det den konsekvens, at der er blevet større kamp om de frivillige indsamlere.
Det mener generalsekretær i indsamlingsorganisationernes brancheorganisation, ISOBRO, Robert Hinnerskov.
- Når det handler om at få frivillige til at samle ind, så er der en meget stor konkurrence på området.
Så de frivillige er den opgave, man skal have stort fokus på, hvis man skal have nok indsamlere, siger han til DR.
Også hos Dansk Flygtningehjælp mærker man, at det er blevet sværere at skaffe frivillige indsamlere.
- Vi kan sagtens mærke tendensen.
Det er blevet sværere at rekruttere frivillige, fordi de er kommet så mange landsindsamlinger, siger Annette Spanggaard, der er kommunikationsdirektør i Dansk Flygtningehjælp.
Danskerne vil gerne donorereRobert Hinnerskov siger, at det ikke er fordi, at folk ikke vil hjælpe med velgørenhed, men konkurrencen i forhold til at rekruttere frivillige er bare blevet enorm.
- Vi skal vænne os til, at der er blevet flere hus- og gadeindsamlinger.
Men når jeg ser danskernes arbejde med indsamlinger, og når jeg ser, hvad der sker på de sociale medier, så er det jo blevet omfattende, når vi snakker velgørenhed.
- Så der er faktisk stor villighed til at donere til velgørenhed.
Men lige når det handler om denne her indsamlings-aktivitet, der er der altså stor konkurrence om de frivillige, siger Robert Hinnerskov.
Prøver nyt initiativNu hvor det er så svært at skaffe indsamlere, så har Hjerteforeningen taget et helt nyt initiativ i håbet om at skaffe flere indsamlere næste gang, når organisationen laver landsindsamling i april 2019.
- Vi har besluttet, at hvis man kan finde sammen i en gruppe på 15 mennesker og samle ind til Hjerteforeningen, så deler vi en hjertestarter ud til den gruppe af mennesker.
Så kan de selv bestemme, hvor de vil have hjertestarteren hængende, siger direktør i Hjerteforeningen Anne Kaltoft.
- Håbet er, at det får folk til at tænke, at de gerne vil samle ind til en god sags tjeneste, så de også kan se konkret, hvad pengene bliver brugt til, siger Anne Kaltoft.
FacebookTwitterKopier linkEmner:Hjerteforeningen|Kirkens Korshær|Padborg|Samsø|Socialforhold




https://www.dr.dk/sporten/oevrig/dopingdoemt-skistjerne-vinder-efter-naesten-tusind-dages-fravaer

Øvrig sportDopingdømt skistjerne vinder efter næsten tusind dages fravær988 dage efter hendes seneste langrendsløb vandt Therese Johaug i sikker stil.
Therese Johaug var tilbage på skiene søndag.
25.
nov.
2018 kl.
12.
33Bemærk: artiklen er mere end 30 dage gammelLæs opDen norske langrendsstjerne Therese Johaug viste søndag formiddag, at hun trods halvandet års dopingkarantæne ikke behøver tid til at finde konkurrenceformen igen.
Læs også:OVERBLIK Norges langrendsdronning er kongen af vinter-OLI sit comeback i World Cuppen 988 dage siden hendes seneste World Cup-løb knuste den 30-årige nordmand alle sine konkurrencer og vandt 10 kilometer klassisk stil i finske Ruka.
Johaug var 22,5 sekunder hurtigere end svenskeren Charlotte Kalla, mens Kallas landsmand Ebba Andersson på tredjepladsen var 32,8 sekunder efter Johaug.
Nordmanden lagde lidt forsigtigt ud på de første kilometer, men efter godt tre kilometer havde hun bedste mellemtid, og sådan forblev det hele vejen til mål.
Læs også:Norsk skistjerne går glip af OLI september 2016 havde Therese Johaug angiveligt brugt en creme til sine læber, som indeholdt et forbudt stof.
Det resulterede i en dopingkarantæne på 18 måneder, hvilket kostede hende to hele World Cup-sæsoner samt vinter-OL tidligere i 2018.
/ritzau/FacebookTwitterKopier link




https://www.dr.dk/nyheder/viden/teknologi/legendariske-hercules-er-fyldt-med-sjael-og-vilde-historier






https://www.dr.dk/nyheder/regionale/midtvest/ny-loeve-i-hulen-har-vaeret-ramt-af-alvorlig-stress-jeg-kunne-hverken

Midt- og VestjyllandNy 'løve' i hulen har været ramt af alvorlig stress: Jeg kunne hverken klokken eller tage tøj påMia Wagner er ny løve i DR programmet Løvens Hule.
Men for fem år siden var hun ramt af så alvorlig stress, at hun overvejede at tage sit eget liv.
Af Mona Aaberg25.
nov.
2018 kl.
12.
30Læs opHun er ene kvinde i hulen, når DR-programmet Løvens Hule 2019 løber af stablen.
Når 40-årige Mia Wagner står i en sort blazer og håret trukket tilbage i en hestehale, signalerer hun en kvinde, der har fuldstændig styr på sit liv.
Men når hun husker fem år tilbage, husker hun tydeligt en køretur - blot få dage før hun gik ned med stress.
- Jeg tænkte flere gange: 'Skal jeg ikke bare køre over i den anden vejbane og få det her overstået.
' Så langt nede var jeg.
Jeg havde trodset mig selv og ignoreret mine egne behov fuldstændigt for at kunne følge med i det her tempo, siger Mia Wagner.
- Jeg har været ekstrem dårlig til at lytte til egne signaler og været utrolig villig til at give af mig selv, fortæller hun, når hun husker tilbage.
En dag holdt jeg på p-pladsen uden for mit kontor og kunne ikke gå ud af bilen.
Jeg kunne simpelthen ikke flytte mig.
Mia WagnerHun var partner i en advokatvirksomhed, hun boede alene i en stor villa med sine to døtre, mens hendes eksmand boede i Aarhus og havde børnene hver anden weekend.
Tegnene på stress var tydelige.
Hun havde hyletoner for ørerne, synsindsnævring, og hun kunne ikke koncentrere sig om at læse.
- Men jeg tog det ikke alvorligt.
Jeg må virkelig have haft fart på, siden jeg kunne ignorere det.
Det må have været sindssygt vigtigt for mig at holde kadencen, siger hun lidt undrende over hendes egen håndtering af de indlysende tegn på alvorlig stress.
Jeg kunne ingenting.
Jeg kunne ikke klokken.
Jeg kunne ikke engang tage tøj på.
Jeg sad på badeværelset og tænkte: 'Hvad skal jeg?
Jeg skal i bad, men hvordan gør man det?
' Det vidste jeg ikke – så galt var det.
Mia WagnerHun holdt til presset i et år.
Men pludselig en dag sagde det stop.
- En dag holdt jeg på p-pladsen uden for mit kontor og kunne ikke gå ud af bilen.
Jeg kunne simpelthen ikke flytte mig, fortæller hun.
Hun blev siddende i bilen, indtil hendes sekretær kom ud og spurgte, hvad der var galt og hjalp hende.
Mia Wagner husker dog ikke, hvordan hun kom hjem den dag.
Det forhindrede dog ikke Mia Wagner i at troppe op på arbejde et par dage efter.
Blot med det resultat, at hun blev sendt hjem igen.
En manøvre, hun lavede flere gange, inden det stod klart, at hun ikke magtede at gå på arbejde.
- Jeg følte mig som en kæmpe fiasko.
Jeg havde ikke plads her på jorden for at sige det, som det er.
Jeg skammede mig grusomt over ikke at være kompetent nok, fortæller Mia Wagner.
Overvejede at tage sit eget livMia WagnerLangsom vej tilbageEn sygemelding var den eneste udvej.
Selv helt almindelige dagligdags ting, som de fleste ikke skænker en tanke, blev pludselig helt uoverskueligt.
- Jeg kunne ingenting.
Jeg kunne ikke klokken.
Jeg kunne ikke engang tage tøj på.
Jeg sad på badeværelset og tænkte: 'Hvad skal jeg?
Jeg skal i bad, men hvordan gør man det?
' Det vidste jeg ikke – så galt var det, fortæller Mia Wagner.
Det tog hende ni måneder, inden hun med små skridt vendte tilbage til arbejdet.
En periode, hvor hun langsomt vendte tilbage mod en normal hverdag.
- Det sjove var, at når jeg havde børnene, kunne jeg næsten alt.
Jeg kunne få børnene op og mobilisere, at de fik noget at spise.
Men i det øjeblik de var afleveret, kunne jeg ingenting og lå bare i min seng, fortæller Mia Wagner.
Noget af det, der står øverst på min dagsorden er, at jeg ikke – nogensinde – skal have en medarbejder, som bliver syg med stress.
Mia WagnerHelt almindelige hverdagsting som at handle i Netto tog pludselig lang tid.
Og selv om hun elskede og elsker at læse, kunne hun i starten ikke koncentrere sig om at læse en bog.
I stedet begyndte hun at tegne, inden hun langsomt kunne begynde at læseLangsomt med sikkert holdt hun fast i lyrikken fra William Fitzsimmons sang ”Beautilful Girl”, hvor de sidste ord lyder you will get better.
- Det holdt jeg stædigt fast i.
Jeg får det bedre, jeg klarer den.
Og det gjorde jeg også.
Men hver eneste lille brik måtte jeg med små babysteps bygge mit liv op igen, siger hun.
Hør yndlingssangen 'Beautiful Girl'Mia WagnerHurtig beslutning om Løvens HuleDa Mia Wagner gik ned med stress, var hun partner i familieprojektet Wagner Advokater.
Og for snart to år siden blev hun administrerende direktør i familieforetagendet Freeway, hvor hendes far og bror også er med i ledelsen.
Det er også den rolle, der har gjort, at Mia Wagner de seneste uger har haft rigtig travlt.
For det var med kort varsel, hun pludselig fik en stol blandt løverne i programmet Løvens hule.
FAKTADe andre løver er Christian Stadil, Jesper Buch, Jan Dal Lehrmann og Peter Warnøe.
Mia Wagner blev pludselig ny løve, da iværksætteren Ilse Jakobsen trak sig fra programmet efter kritik fra hendes medarbejdere.
Det er sæson fire, som løber af stablen i 2019.
Nu er det altså Mia Wagner, som har taget plads blandt de pengestærke investorer, som med interesse og kritisk næse tilbyder at investere deres penge i håbefulde iværksætteres ideer.
Eller giver drømmerne hårde ord med på vejen, mens deres projekt bliver lagt i graven af de til tider nådesløse løver.
For når man bliver ringet op og spurgt, om man kunne være interesseret i at stille op som ”løve” i selskab med prominente navne som Hummel-direktøren Christian Stadil og grundlægger af Just-Eat og nomineret til Årets Dansker, Jesper Buch – så siger man ikke nej.
Men det hele gik pludselig rigtig hurtig, da hun for et par uger siden skulle i gang med optagelserne.
- Jeg har været ude og købt ekstra sokker og t-shirts undervejs, fordi jeg ikke kunne nå at pakke helt til det.
Så jeg har haft lidt travlt, fortæller Mia Wagner.
Hun kan ikke afsløre, hvem hun har investeret i og for hvor store beløb.
Men vil hun dog gerne afsløre hvilken type iværksætter, hun tænder på; de skal holde af deres eget produkt.
- Det er altid mennesket først, og at jeg kan se ilden i deres øjne.
Jeg holder mest af iværksættere, hvor det er ideen og formålet med det, jeg laver, og ikke drømmen om at blive rig eller at blive iværksætter, der driver værket.
Det handler om, at du skal brænde for det, du laver, siger Mia Wagner.
Mia Wagner sammen med hendes løve-kolleger; Christian Stadil, Peter Warnøe, Jan Dal Lehrmann og Jesper Buch.
Min svaghed er blødhedI dag er Mia Wagner chef i Freeway-virksomheden i Viborg.
Og selv om man som chef nogle gange skal træffe hurtige og svære beslutninger, er Mia Wagner ikke i tvivl om, hvad der er hendes svaghed.
- Jeg er for blød og flink.
Men selv om hun selv betegner det som en svaghed at være blød og flink, så er der én ting, hun ikke vil gå på kompromis med.
Det er vigtigt for mig at komme hjem og bruge tid på at putte børn, fysisk kramme min kæreste og være sammen med de venner, jeg elsker.
Mia Wagner- Noget af det, der står øverst på min dagsorden er, at jeg ikke – nogensinde – skal have en medarbejder, som bliver syg med stress.
I dag har Mia Wagners fundet en ny mand i sit liv.
Hun har erkendt, at livet som jurist og advokat, hvor man hele tiden skal top-performe og forsøge at udvikle sit eget potentiale, ikke stemmer overens med det, der for hende er rammerne for et godt liv; ro med familien, sjov og hygge med vennerne og tid til sig selv.
Men selv om Mia Wagners stress-sygdom havde fået hende til at sætte tempoet ned, og der var ro på privatlivet, stoppede Mia Wagner ikke med at besvime, som hun ellers havde gjort gennem flere år.
Og for cirka et halvt år siden fandt hun sig selv besvimet under sit skrivebord, ligesom hun også besvimede i eget hjem.
- Jeg gjorde det eneste, en fornuftig kvinde, der har været nede med stress, gør.
Jeg gik på arbejde.
Man skulle tro, jeg havde lært det, ikke?
, siger Mia Wagner med en slet skjult ironi.
Men efter at være kommet tilbage fra sin stress-sygdom, kunne hun ikke overskue, hvis det var det, der havde ramt hende igen.
Særligt ikke, fordi hun var glad for sit liv og arbejdsliv.
- Jeg magtede ikke at søge læge, for jeg orkede ikke, at nogen skulle sige til mig, at jeg var nødt til at omlægge min livsstil.
Det ville jeg ikke – så hellere ignorere det.
Også selv om det ikke var fornuftigt, siger Mia Wagner.
Men hun fortsatte med at besvime, og efter at have konsulteret en læge, kom hun på hospitalet i Viborg.
- Der gik fuldstændig drama i den på sygehuset.
Ligesom på film.
Jeg var helt væk og blev løftet op på en båre, og der var mange mennesker omkring mig.
Og de fandt patches frem igen, hvis jeg skulle genoplives, fortæller hun.
Det viste sig, at hun havde en fejl på hjertet, og dagen efter vågnede hun op med en pacemaker.
- Anders (kæresten, red.
) var med, og det bragte os endnu tættere sammen.
Nu ved vi, at man ikke skal tage livet for givet, siger Mia Wagner.
Lever med en pacemakerMia WagnerLukker og slukker telefonenSom løve jagter hun ilden i iværksætternes øjne.
Hendes egen ild tændes for alvor, når talen falder på hendes hjertebarn plusbog.
dk, som er en del af freeway-virksomheden.
Med tre-fire bøger om måneden er det nemlig der, hun giver sin hjerne lov til at stikke afsted og fantasere.
Og en simpel kur, som er med til at holde stressen for døren.
- Jeg trives bedst, når jeg læser om aftenen, og min hjerne vandrer afsted i eventyr og fiktion, siger Mia Wagner.
Mia Wagner er administrerende direktør hos Freeway.
Med sig har hun hunden Bella, der en trofast følgesvend - også på kontoret.
Andre gange er det gåture eller blot at tulle rundt derhjemme.
For hun beskriver sig selv som indadvendt, og at hun har brug for tid alene.
Alligevel er de mennesker som hun omgiver sig med – og tiden med dem – noget af det vigtigste til at koble fra.
- Det er vigtigt for mig at komme hjem og bruge tid på at putte børn, fysisk kramme min kæreste og være sammen med de venner, jeg elsker, siger Mia Wagner.
Men det er en benhård prioritering som direktør at skabe sig alene- og familietid, hvor man ikke bliver forstyrret af et vigtigt opkald på telefonen.
- Jeg lukker og slukker.
Det er bare ærgerligt, at folk ikke kan få fat på mig.
Nu må folk acceptere, at de skal vente på mig, for mine svartider kan være ret lange, siger Mia Wagner og fortæller, at hun også er blevet langt bedre til at, siger Mia Wagner.
I dag har hun lært at uddelegere sine opgaver og lært at lægge ansvaret fra sig.
- Jeg er blevet bedre til, at jeg ikke ved alting.
Så jeg laver tydelige lommer for mig selv, hvor jeg har været ret hård på prioriteringer i forhold til min familietid og min alenetid.
Det har jeg gjort i det, man kan kalde mit nye liv efter jeg fik stress – også selv om det kan være træls for mine omgivelser, siger Mia Wagner.
BLÅ BOG•Mia Wagner er 40 år•Bor i Viborg•Har to døtre på 11 og 13 år•Kæreste med Anders, som har to børn på 12 og 15 år•Tidligere partner hos Wagner Advokater i Viborg•Har siden januar 2017 været administrerende direktør i Freeway, som blandt andet ejer eller delvist ejer dating.
dk, plusbog.
dk og avisen.
dkFacebookTwitterKopier linkEmner:Christian Stadil (erhvervsleder)|Just-Eat|Sygdomme og lidelser|Freeway|Viborg




https://www.dr.dk/nyheder/kultur/kronprinsparret-hyldes-efter-tv-stunt-de-joker-naermest-med-deres-egen-status

KulturKronprinsparret hyldes efter tv-stunt: De joker nærmest med deres egen statusDanskerne er vilde med det kongelige par, der sprang ud som tv-værter og åbnede deres egen prisuddeling lørdag aften.
Facebook flyder over med roser til kronprins Frederik og kronprinsesse Mary efter deres åbning af Kronprinsparrets Priser lørdag aften.
Af Christian Mejdahl Buhl og Jens Grønbech25.
nov.
2018 kl.
13.
02Bemærk: artiklen er mere end 30 dage gammelLæs op- Genialt!
Elsker vores flotte kronprinspar, de er så folkelige og nede på jorden.
- Det er godt klaret af vores kronprinspar.
Vi får en super konge og dronning, når deres tid kommer.
- De er et fantastisk par - dem kan vi være stolte af.
Fedt, at de medvirker og er med på en joke som denne.
Begejstringen for kronprins Frederik og kronprinsesse Mary vil - trods et par kritiske bemærkninger hist og pist - næsten ingen ende tage på Facebook, efter kronprinsparret lørdag aften viste nye sider af sig selv i bedste sendetid på DR1.
Læs også:Så du det?
Dansk sangstjerne i overraskende optræden foran Frederik og MaryHer sprang de nemlig ud som tv-værter og åbnede selv showet Kronprinsparrets Priser 2018, lige indtil det egentlige værtspar, Stéphanie Surrugue og Kåre Quist, tog over.
Kronprinsparrets stunt lørdag aften er et klart udtryk for den folkelighedsmission, de er på, mener brandingekspert og kreativ direktør i Mensch, Frederik Preisler.
- Det er i virkeligheden endnu et indslag, der skal bekræfte, hvad vi allerede har forstået; kronprinsparret er ikke selvhøjtidelige, siger Frederik Preisler.
- Det her kommunikerer klart - og det vidste parret også, da de gik ind til det - at det i seernes øjne kommer til at virke som om, arrangøren har bedt dem om det, og at kronprinsparret er villige til at gå med på spøgen, siger han.
Se kronprinsparret agere tv-værter i videoen her.
Tager ikke sig selv alt for højtideligtKronprins Frederik og kronprinsesse Mary har året igennem reddet på en bølge af kærlighed fra danskerne.
På Smukfest i august trådte kronprinsen ind på scenen under en koncert med Nephew og afgjorde en sangdyst, der netop var blevet afholdt, til stor begejstring for publikum.
Se episoden her.
Kronprinsparrets Priser 2018Følgende blev hædret ved Kronprinsparrets Priser 2018:Kronprinsparrets Kulturpris: Forfatter Kim LeineKronprinsparrets Sociale Pris: Foreningen Grønlandske BørnKronprinsparrets Kulturelle Stjernedryspris: Filminstruktør Annika BergKronprinsparrets Sociale Stjernedryspris: FundamentetOg i foråret stod den kommende konge bag den store løbebegivenhed 'Royal Run', hvor flere tusinde danskere deltog i forbindelse med kronprinsens 50-års fødselsdag.
I samme ombæring leverede kronprinsesse Mary en rørende og morsom fødselsdagstale til sin mand, der fik danskerne til at række ud efter lommetørklæderne og sågar endte med at høste Talerprisen, der uddeles af foreningen Danske Taler, som er udgjort af retorikere og sprogeksperter.
Læs også:Mary vinder pris for sin tale til kronprins Frederik- Det er en klar kommunikation af, at de ikke tager sig selv alt for højtideligt.
Ved mange af de her ting joker de nærmest med deres egen status.
Selvom de, der er meget forelskede i monarkiet, måske kan synes, det bliver for meget, lyder det fra Frederik Preisler.
Han mener dog ikke, at kronprinsparrets kulørte indslag går ud over folks opfattelse af monarkiet.
- Man kan godt risikere at udvandet det hele.
Men det er som med alt muligt andet et spørgsmål om balance.
Og kronprinsparret holder den meget fint, synes jeg, siger Frederik Preisler.
Se kronprinsesse Marys prisvindende tale i videoen her.
FacebookTwitterKopier linkEmner:Royalt|Stéphanie Surrugue (journalist)|DR1|Facebook|Skanderborg




https://www.dr.dk/nyheder/regionale/nordjylland/det-betaler-sig-goere-noget-tiltraekke-nye-borgere

NordjyllandDet betaler sig at gøre noget for at tiltrække nye borgerei Frederikshavn har tre års indsats givet 253 nye borgere.
Bosætningskonsulent Almina Nikontovic har hjulpet 122 nye borgere til at bosætte sig i Frederikshavn Kommune.
Af Martin Møller Geertsen og Søren Flytkjær25.
nov.
2018 kl.
12.
06 | opdateret 26.
nov.
2018 kl.
09.
24Bemærk: artiklen er mere end 30 dage gammelLæs opMange kommuner i udkanten af landet er truet som følge af fraflytning.
Derfor ansætter flere kommuner bosætningskonsulenter, der skal lokke folk til.
I Frederikshavn Kommune har det vist sig at give 253 nye borgere på tre år.
- Vi giver dem kendskab til, hvad det er for et sted, hvordan er boligmulighederne, hvordan er skolemulighederne, fortæller bosætningskonsulent, Almina Nikontovic.
Størstedelen af de borgere, der har bosat sig i Frederikshavn Kommune, er udlændinge, der arbejder i området.
Men der er også syv danske familier imellem.
Tilflyttere holder gang i hjuleneIfølge borgmester i Frederikshavn Kommune, Birgit Hansen fra Socialdemokratiet, er det vigtigt at tiltrække nye indbyggere, så erhvervslivet har adgang til medarbejdere.
Men også for at understøtte kommunens tilbud.
- Vores børnepasning, vores skole, vores foreningsliv.
De kan handle i vores butikker.
Købe vores huse og bo i vores lejligheder.
Vi er rigtig afhængig af, at der er mennesker, for mennesker betyder, at der er liv, siger hun.
Bosætningsindsatsen giver ifølge beregninger Frederikshavn Kommune en merindtægt i år på tre millioner kroner.
De 253 nye indbyggere i Frederikshavn fordeler sig på 122 nøglemedarbejdere, 65 ægtefæller, 57 børn og 9 voksne børn.
Opdateret: Artiklen er opdateret med nye tal.
FacebookTwitterKopier linkEmner:Frederikshavn Kommune|Frederikshavn|Socialdemokraterne|Befolkning|Birgit Hansen (politiker)




https://www.dr.dk/sporten/fodbold/superliga/minut-minut-ob-vender-truende-nederlag-til-sejr






https://www.dr.dk/nyheder/udland/may-om-brexit-godkendelse-det-er-den-eneste-og-bedste-aftale

BrexitSe temaUdlandMay om brexit-godkendelse: Det er den eneste og bedste aftaleStorbritanniens premierminister afviser at svare på sin egen fremtid, hvis brexit-aftale ikke godkendes.
Storbritanniens premierminister, Theresa May, vil efter eget udsagn kaste sig "helhjertet" ind i kampen for at få godkendt aftale i parlamentet.
25.
nov.
2018 kl.
14.
01Bemærk: artiklen er mere end 30 dage gammelLæs opDer bliver ikke flere forhandlinger eller en ny folkeafstemning om Storbritanniens exit fra EU, lyder det fra landets premierminister, Theresa May, på et netop afholdt pressemøde.
Ved et topmøde i EU i dag har de resterede 27 regeringsledere i EU godkendt en aftale, som Storbritannien og EU har forhandlet på plads om briternes exit fra EU.
På pressemødet efter godkendelsen siger May, at der nu bliver en hektisk debat i Storbritannien, inden parlamentet "før jul" vil afgøre sagen.
- Jeg har fokus på at argumentere for denne aftale.
Hvis folk tror, at der er mere forhandling forude, så er dette ikke tilfældet.
Dette er den bedst mulige aftale og den eneste mulige aftale, siger hun.
Læs også:EU-landenes ledere godkender skilsmisseaftale med StorbritannienDerefter remsede hun sine argumenter op for, at det britiske parlament burde stemme for den aftale.
- Dette betyder en ende på den (arbejdskraftens, red.
) frie bevægelighed.
Det vil tillade os at indføre et immigrationssystem, der ikke er baseret på, hvor folk kommer fra, men hvilke kvalifikationer de har, siger hun.
- Vi får selv kontrol med hvem, der kan fiske i vores farvande.
To gange blev Theresa May spurgt direkte, om hun kan blive som regeringsleder, hvis aftalen bliver stemt ned i det britiske parlament.
Begge gange svarede May med en række argumenter for, hvorfor det britiske parlament burde stemme for aftalen.
/ritzau/FacebookTwitterKopier linkEmner:Storbritannien|Theresa May (politiker)|EU|EU-forhold




https://www.dr.dk/mitliv/det-dummeste-jeg-har-brugt-penge-paa-saadan-forsvinder-pengene-fra-jacob-marc-og-frederikkes

Virkelig­hedens 'Doggystyle'Se temaMit Liv"Det dummeste, jeg har brugt penge på?
" Sådan forsvinder pengene fra Jacob, Marc og Frederikkes dankortTre studerende fortæller, hvordan de klarer sig gennem hverdagen med få penge på kontoen.
Af Anna Sol Jørgensen25.
nov.
2018 kl.
10.
30Bemærk: artiklen er mere end 30 dage gammelLæs opEt kviklån bliver vejen frem, da 21-årige Asta skal til at betale husleje, efter at hun er flyttet hjem til sine forældre igen.
Følg 'Doggystyle'Du kan se alle afsnit af 'Doggystyle' på DR TV her.
Følg serien på Youtube her.
Følg hovedkarakteren Asta på Instagram her.
Lyt til al musikken fra 'Doggystyle' på Spotify her.
Asta er navnet på hovedpersonen i DR3's fiktionsserie 'Doggystyle'.
Men bare fordi Asta er fiktiv, betyder det ikke, at der ikke er rigtige personer på hendes alder, der kaster sig ud i hurtig gæld.
Faktisk er det 11,4 procent af de 18-30-årige, der ikke kan betale deres regninger til tiden.
Og 48.
000 i den aldersgruppe er registreret i RKI, der er registret over dårlige betaler.
Går man en tur ved Emil Holms Kanal i København, hvor både IT Universitetet og tre af Københavns Universitets fakulteter holder til, vælter man sig dog ikke i kviklånstagere og dårlige betalere.
- Du står med en gruppe jurastuderende.
Det gør vi altså ikke, lyder det kække svar fra en af kvinderne i gruppe rygende studerende.
TEST DIG SELV Er du en sparegris eller bruger du for mange dumme penge?
Men selvom de studerende på Amager i København måske ikke har benyttet sig af hurtige lån med tårnhøje renter, indrømmer de da gerne, at de til tider bruger dumme penge, og at pengene 'på mystisk vis' forsvinder fra kontoen måned efter måned.
Jacob Kaarsberg, 21 år.
Læser Mellemøststudier på Københavns UniversitetDet dummeste, jeg bruger penge på, er noget, som jeg ofte bruger penge på.
Det er cigaretter.
Man bruger penge på at slå sig selv ihjel langsomt.
Jeg ryger måske tre pakker på en måned.
Et par cigaretter om dagen.
Men det er stadig dumt, ikke?
Noget andet dumt er, at jeg engang har misset et fly.
Det var ret meget min egen skyld.
Jeg havde jo allerede betalt 2.
000 kroner for en flybillet, og så skulle jeg betale 4.
000 kroner for en ny.
Jeg synes tit, at der er situationer, hvor mine penge bare ryger ud af vinduet.
For eksempel skulle jeg have repareret min telefon forleden, og så mistede jeg den en uge efter.
Så der røg lige 1.
000 kroner.
Den nye telefon har jeg fået af en ven, fordi han skulle have en ny iPhone, og så gav han mig sin gamle.
Nogle gange tænker jeg faktisk lidt for meget over, hvordan jeg kan spare, og jeg kan godt være lidt nærig.
Jeg har sådan et trick, hvor jeg skralder mad to gange om ugen, så jeg laver faktisk al min mad og madpakker uden at bruge penge på det.
Så jeg bruger kun penge, når jeg er ude.
Jeg bor med min bror i en lejlighed.
Det varierer meget, hvor mange penge jeg har, fordi jeg har et deltidsjob, hvor det er forskelligt, hvor meget jeg arbejder.
Den her måned har jeg haft ret mange penge.
Der har jeg måske haft 3.
000 kroner efter huslejen.
Det er mere end rigeligt.
Sidste måned havde jeg 500 kroner.
Det er ikke megarart at have så lidt, men jeg kan godt leve uden at bruge penge.
Marc Gædicke, 27 år, læser Digital Innovation and Management på IT UniversitetDet dummeste, jeg bruger penge på?
Det er nok generelt penge på byture.
Jeg kan godt bruge op mod 1.
000 kroner på en bytur.
Og jeg går ret meget i byen.
Hver weekend.
Jeg bruger ikke 1.
000 kroner hver gang.
Lige nu har jeg ikke noget studiejob, så jeg prøver også at spare lidt.
Jeg har SU og tager SU-lån og leder så efter et relevant studiejob.
Jeg har ikke overvejet et kviklån.
Primært fordi jeg har hørt så mange skræmmehistorier om det, og når jeg i forvejen har et SU-lån, vil jeg gerne holde mig til det.
I forhold til SU-lånet har jeg tænkt, at det lød som en meget god idé, hvis man har brug for lidt ekstra penge.
Men jeg har også nogle gange tænkt, at det er lidt dumt, i forhold til hvad jeg bruger de penge på.
For et år siden købte jeg en iPhone X på en afdragsordning, der løb i et år.
Den gamle telefon var gammel.
Det var en 5S og virkede ikke så godt, så jeg ville gerne have en ny.
Så ville jeg bare gerne have den nyeste og have den betalt af, så hurtigt som muligt.
Jeg havde ikke pengene kontant, så jeg betalte 800 kroner af om måneden.
Jeg bor alene i en forældrekøbslejlighed og betaler 4.
000 kroner om måneden.
Jeg får lidt over 5.
000 kroner i SU, cirka 3.
000 kroner i SU-lån, og så får jeg nogle gange lidt hjælp af mine forældre.
Det er nok i hvert fald lidt over 1.
000 kroner om måneden for tiden, mens jeg ikke har et job.
Frederikke Lynggaard Slot, 22 år, læser sociologi på Københavns UniversitetJeg kan godt lide at spare op og så købe lidt dyrere ting.
Men at bruge penge i byen er altid nederen.
Eller det er altid dumme penge.
Jeg er ret gavmild, når jeg går i byen, føler jeg.
I hvert fald når jeg kigger på konto dagen efter.
Jeg kan heldigvis ikke få minus på kontoen for at undgå overtræk, og jeg tror faktisk, at jeg er lidt kedelig, fordi jeg er ret ansvarlig.
Jeg prøver at være lidt klog med mine mad-indkøb.
At lade være med at købe nyt ind hver dag, men lige gå hjem og se, hvad jeg har i køleskabet.
Når jeg er alene, kan jeg godt spise lidt mere kedeligt, end de dage, hvor jeg er sammen med nogen.
Og så køber jeg ret mange ting brugt.
Det kan både være tøj og møbler.
Den Blå Avis er en god ven på den måde.
Jeg har været så heldig at have muligheden for at købe min egen andelslejlighed, så jeg bor i en lille to-værelses på Nørrebro.
Jeg arbejdede rigtig meget i mit sabbatår, hvor jeg havde rigtig mange timer som lærervikar.
Så kunne jeg tage et lån i banken, fordi jeg havde de penge.
Jeg ved faktisk ikke helt, hvor mange penge jeg har til rådighed hver måned, fordi jeg lige har fået nyt job.
Jeg tror måske, at jeg har 3.
000 kroner om måneden.
Måske 4.
000 kroner.
Jeg har ingen SU-lån endnu, men det kan være, at det kommer.
FacebookTwitterKopier linkEmner:Københavns Universitet|København|Privatøkonomi|Apple Inc.
|Videregående uddannelser




https://www.dr.dk/nyheder/indland/billigere-billetter-og-eltog-her-er-dsbs-og-ministers-loesninger-paa-kundeflugt

IndlandBilligere billetter og eltog: Her er DSB's og ministers løsninger på kundeflugtDSB lover blandt andet billigere billetter for at få passagerer tilbage i togene.
De skandaleramte IC4-tog er blevet et symbol på den slidte flåde af diesltog, der kører på de danske skinner.
Ifølge transportminister, Ole Birk Olesen (LA), kører IC3 10 gangere længere mellem serviceeftersyn end de nyere IC4-tog.
(Arkiv) Af Kevin Ahrens25.
nov.
2018 kl.
14.
13Bemærk: artiklen er mere end 30 dage gammelLæs opDSB har store problemer med at få danskerne vest for Storebælt til at tage toget.
I 2013 var der på Fyn og i Jylland 24 millioner togrejser.
Sidste år var det tal faldet til 20 millioner, skriver Jyllands-Posten.
Og udviklingen ser ud til at fortsætte i år.
Ifølge DSB er regionaltogstrafikken i Jylland og trafikken henover Storbælt faldet med fire procent i det seneste kvartalsregnskab i forhold til sidste år.
Og DSB lægger ikke skjul på, at de står over for en stor udfordring, når det kommer til at få kunderne tilbage i togsæderne.
Læs også:DI om kundeflugt fra togene: Folk vil hellere sidde i kø på E45 end tage togetMen hvilke grunde er der til det markante fald i togrejser, og hvordan løser man det?
Det giver underdirektør i DSB, Aske Wieth-Knudsen, og transportminister Ole Birk Olesen (LA) her deres bud på:Bilerne er blevet billigereSelvom trængslen kan være stor på de danske veje, er den største konkurrent til togene biler.
Aske Wieth-Knudsen og Ole Birk Olesen er enige om, at en af de allerstørste grunde til, at færre vælger at tage toget, er, at bilerne er blevet billigere, og at de kører længere på literen.
Aske Wieth-Knudsen, underdirektør, DSB- Med den øgede konkurrence fra bilerne er vi nødt til at sætte priserne ned.
Vi arbejder målrettet på at sætte priserne ned, levere et bedre produkt og en bedre rejse til vores kunder.
- Særligt unge og pensionister går efter de billige priser, derfor laver vi kampagner til dem.
Næste år kommer vi også med et helt nyt lavprisprodukt i hele landet.
- Hvis vi kører tomme pladser over Storebælt, så er det bedre, at vi sætter prisen ned og får passagerer i sæderne.
Det andet kan ikke betale sig.
Ole Birk Olesen, transportminister, Liberal Alliance- Grunden, til at andre tilbud er så attraktive, er, at togene kører så dårligt.
De kører ikke rettidigt, og de er meget dyre.
- Det skyldes, at man i Folketinget ikke traf de rette beslutninger på det rette tidspunkt.
I 1990’erne stod man med et valg, om man skulle købe nye diesellokomotiver og -tog eller elektrificere skinnerne.
- Der valgte man den forkerte løsning.
Nemlig at fortsætte med diesel, og der fik vi IC4, som var et rigtig dårligt tog, hvor man i bagklogskabens lys skulle have sat elkabler over skinnerne.
Fjernbusser tværs over landetDSB har også fået konkurrence fra udenlandske fjernbusvirksomheder som tyske Flixbus.
Det er dog ikke kun de små firhjulede, som udfordrer togene.
Også fjernbusser er blevet et attraktivt alternativ for mange.
Her er det især priser på ned til 100 kroner for en tur fra København til Aarhus og lignede ture, som tiltrækker kunder.
Aske Wieth-Knudsen, underdirektør, DSB- Vi er i gang med at forbedre rejseoplevelsen.
Vi udbygger for eksempel wifi-nettet, så der bliver bedre dækning, og vi opgraderer materiel med nye sæder og tæpper.
- Vi er begyndt at sælge kaffe igen i vores intercity- og lyntog.
Og vi har udstyret dem med automater, hvor man kan købe lidt at spise og drikke.
- Vi udbyder op mod dobbelt så mange Orange-billetter i år.
Og vores nye lavprisprodukt vil være meget mere tilgængeligt, end man ser i dag med Orange.
Vi kommer til at sætte priserne ned, så det kan mærkes, man vil kunne få fat i billetterne, og de kan refunderes, hvis man alligevel ikke skal bruge billetten.
Ole Birk Olesen, transportminister, Liberal Alliance- Togene kan jo køre hurtigere end både biler og busser.
Derfor leverer de en service, som hverken biler eller busser kan levere.
De kan trods alt ikke køre 200 kilometer i timen igennem Danmark.
- Derfor er tog en god transportform, når man kører langt, men også ind og ud af større byer som København, siger han.
Sporarbejde frustrererTogdriften har de seneste år været præget af mange omgange af sporarbejder, der er blevet forsinkede.
(Arkiv) Forsinkelser, aflysninger og togbusser.
Sporarbejde er både passagerer og DSB's værste fjende, men der er ingen vej udenom, når jernbanenettet skal fornys.
Det koster dog både tid, penge og passagerer.
Aske Wieth-Knudsen, underdirektør, DSBI de senere år har vi desværre haft markante sporarbejder på de centrale strækninger – for eksempel over Fyn i 2015 og 2016, hvor der var totalt spærret, så der ikke kunne køre intercity og lyntog.
- Vi har haft permanent forlænget rejsetid til for eksempel Hillerød på S-tog, og lige nu har vi sporarbejde mellem Aarhus og Aalborg, der er forsinket og forlænger rejsetiden - også henover julen.
Når vi har den slags udfordringer, så koster det også kunder.
- Selvfølgeligt skal jernbanen opgraderes, men når sporarbejde bliver forsinket i mange måneder og forstyrrer kunderne længere end planlagt, så bliver det dyrt, og det skal vi sammen med Banedanmark undgå i fremtiden.
Ole Birk Olesen, transportminister, Liberal Alliance- Det er et resultat af, at vi bruger rigtig mange penge på at gøre infrastrukturen på jernbanen bedre.
Det giver ustabil drift, hvor toget nogle gange ikke kommer til tiden.
Til gengæld bliver det bedre, når investeringerne er færdige.
- Vi er i fuld gang med elektrificere jernbanenettet, sådan at vi, når vi kommer ind i 2020’erne, kan få de første leverancer af el-lokomotiver og senere fremtidens tog, der er el-togstammer.
Læs også:DSB får grønt lys af politikerne til at indkøbe nye el-tog- Når vi er kommet et stykke ind i 2020’erne, kører vi kun med to slags eltog, så man kun behøver to forskellige værksteder til at vedligeholde.
Derfor kan man nedbringe udgifterne og dermed også prisen på at køre med tog, så kunderne kan få billigere billetter.
Det er den internationale virksomhed Siemens, der skal levere de nye ellokomotiver, der skal overtage fra de gamle diesellokomotiver, der i dag trækker dobbeltdækkervognene.
FacebookTwitterKopier linkEmner:Ole Birk Olesen (politiker)|Transportministeriet|Trafik|Fyn|Jernbaneanlæg




https://www.dr.dk/mitliv/test-dig-selv-er-du-en-sparegris-eller-bruger-du-mange-dumme-penge

Virkelig­hedens 'Doggystyle'Se temaMit LivTEST DIG SELV Er du en sparegris eller bruger du for mange dumme penge?
Giver din blodrøde konto dig mareridt?
Her er en lille test, der måske kan sætter tanker i gang.
Af Mark Lindved Norup25.
nov.
2018 kl.
10.
30Bemærk: artiklen er mere end 30 dage gammelLæs op- Så tager jeg et kviklån.
Følg 'Doggystyle'Du kan se alle afsnit af 'Doggystyle' på DR TV her.
Følg serien på Youtube her.
Følg hovedkarakteren Asta på Instagram her.
Lyt til al musikken fra 'Doggystyle' på Spotify her.
Sådan ordner 21-årige Asta den økonomiske udfordring, hun står overfor, da hun bliver bedt om at betale husleje for at bo hjemme hos sine forældre.
En beslutning, der ender med at skabe en del problemer for hovedpersonen i DR3-serien 'Doggystyle'.
Hun er - bortset fra, at hun er fiktiv - en af de 11,4 procent af unge mellem 18 og 30 år, der har så ondt i økonomien, at de ikke kan betale deres regninger til tiden.
I alt står 48.
000 unge i samme aldersgruppe registreret i registret over dårlige betalere, RKI.
Bøvler du selv med evigt overtræk, efterveerne af et dyrt kviklån eller mange overflødige impulskøb?
Eller har du fuldstændig styr på privatøkonomien?
Tag testen og få et par gode fif.
FacebookTwitterKopier linkEmner:DR3|Privatøkonomi|Økonomi




https://www.dr.dk/nyheder/udland/eu-den-evige-plage-storbritanniens-konservative

BrexitSe temaUdlandEU: Den evige plage for Storbritanniens konservativePremierminister Theresa May kæmper med oprør og splittelse i sit eget konservative parti på grund af politikken for brexit og landets fremtidige forhold til Europa.
EU har aldrig været nemt for britiske konservative.
Her er det Margaret Thatcher ved et pressemøde i december 1989.
Af David Blach Andersen25.
nov.
2018 kl.
16.
56Bemærk: artiklen er mere end 30 dage gammelLæs opEt oprør i hendes eget konservative parti forsøger at vælte hende.
En lang liste af ministre har forladt hendes regering.
Og gang på gang står Theresa May i parlamentet og bliver angrebet – nogle vil sige hånet og latterliggjort - af sine egne partifæller.
Hendes EU-skeptiske partifæller synes, at hendes politik på brexit er for blød, for EU-venlig, og at hun ikke leverer det brexit, som befolkningen stemte på.
- Nogle konservatives afsmag for Europa har en form for religiøs iver over sig, det er som en dybfølt følelsesmæssig sag for dem, siger professor på London School of Economics Tony Travers til DR Nyheder.
Han understreger, at EU-skeptikerne i det Konservative Parti anser det britiske parlaments suverænitet som ’helligt’.
Læs også:Brexit-aftale godkendt: Få svar på 5 centrale spørgsmålDestruktivt emneSom premierminister og leder af det Konservative Parti står Theresa May i en situation, hvor hun kæmper med at overbevise sine egne om, at hendes politik for brexit og for det fremtidige forhold til Europa er den bedste vej frem.
Det virker højst usædvanligt, men det er det ikke.
Forholdet til EU har i årtier været et destruktivt emne for de konservative, siger Tony Travers.
- Det har været et ekstremt vanskeligt forhold (til EU, red.
) gennem en 30 eller 40 år lang periode.
Alle konservative ledere har haft problemer med det, og mange af dem er gået til grunde på det, siger Tony Travers.
Margaret Thatcher, John Major, og senest David Cameron har alle sammen i deres tid som premierministre været plaget af intern splittelse, når det kommer til EU-spørgsmålet.
Intern uenighed i årtierDen tidligere premierminister David Cameron mente, at Storbritannien hørte til i EU, men han kom under pres fra sine euroskeptiske partifæller og endte med at afholde en folkeafstemning.
En afstemning, han som bekendt tabte, da et flertal af briter stemte for at forlade EU.
Han forlod derefter sin post med disse ord:- Jeg har gjort det helt klart, at det er min overbevisning, at Storbritannien er stærkere, sikrere og bedre stillet indenfor EU… Men det britiske folk har besluttet at gå en anden vej.
Derfor mener jeg, at landet har brug for friskt lederskab til at gå denne vej, lød det efter brexit-afstemningen i 2016.
I 90’erne var det premierminister John Major, som var udfordret.
Læs også:May i brev til briterne: Jeg vil kæmpe med hjerte og sjælHan var venligt stemt overfor Europa og talte om at ”placere Storbritannien i hjertet af Europa”.
Han samlede stemmer og satte så sin underskrift på Maastricht-traktaten, der lavede EF om til EU og gav mere magt til Bruxelles.
Resten af sin tid som premierminister var han plaget af angreb fra euroskeptikere i sit eget parti, og det førte til en ustabil regeringstid for John Major.
- De Konservative EU-skeptikere gjorde Majors liv til en form for helvede, skriver den politiske klummeskribent Steve Richards i The New European.
Det begyndte med ThatcherEn af modstanderne mod Maastricht-traktaten og John Majors politik var den tidligere premierminister, Margaret Thatcher, der selv kæmpede med EU-spørgsmålet i sin tid som premierminister.
I en berømt tale fra den belgiske by Brügge i 1988 tordnede hun imod "en europæisk superstat, der udøver ny dominans fra Bruxelles”.
Men på det tidspunkt var mange på hendes ministerhold ’eurofile’, som britiske BBC beskriver det.
Og hendes standpunkt opildnede til splid og splittelse i det Konservative Parti, og medvirkede i sidste ende til hendes fald.
Men talen fra Brügge står i dag som det afgørende øjeblik, der ændrede det Konservative Parti og tændte gnisten hos partiets EU-skeptikere, som kulminerede i 2016 med brexit-afstemningen.
Læs også:EU-landenes ledere godkender skilsmisseaftale med Storbritannien- I sin ideologiske iver skabte hun en ny art af konservative parlamentsmedlemmer, skriver den politiske klummeskribent Steve Richards i The New European.
Året efter opstod tænketanken The Bruges Group (Brügge-gruppen), som tog navn efter byen, hvor Thatcher holdt sin tale.
- The Bruges Group har ført an i den intellektuelle kamp for at vinde afstemningen for at forlade EU, og frem for kampen mod en centraliseret EU-stat, skriver gruppen om sig selv på sin egen hjemmeside.
Thatcherism og BrexitIfølge den britiske professor fra London School of Economics Tony Travers var det Margaret Thatcher, der banede vejen for at være idealist i det gamle konservative parti, der ellers har været kendt for en pragmatisk tilgang, der har sikret dem magten i størstedelen af Storbritanniens demokratiske historie.
Debatten om Brexit og Storbitanniens forhold til EU stopper sandsynligvis ikke foreløbigt, uanset hvad der sker, og det gør de interne stridigheder i Det Konservative Parti heller ikke, mener den politiske klummeskribent, Steve RichardsLæs også:EU og briter er enige om udkast til fremtidigt forhold- Den evige krig inden for Det Konservative Parti kommer ikke til at slutte… Uanset hvad der kommer til at ske, vil den ene konstante faktor være et ændret konservativt parti, der slås over Europa-spørgsmålet og en plaget leder, der kæmper for at holde det hele kørende, skriver Steve Richards i The New European.
Kilder: BBC, Financial Times, The Guardian, The New EuropeanFacebookTwitterKopier linkEmner:David Cameron (politiker)|EU|Margaret Thatcher (politiker)|Storbritannien|EU-forhold




https://www.dr.dk/sporten/kvinderne-praeger-nominering-til-aarets-sportsnavn

SportKvinderne præger nominering til Årets SportsnavnDIF og Jyllands-Posten har nomineret 15 atleter til Årets Sportsnavn, og der er et overtal af kvinder.
25.
nov.
2018 kl.
09.
07Bemærk: artiklen er mere end 30 dage gammelLæs opSøndag blev der sat navn på de 15 atleter, som er nomineret til prisen som Årets Sportsnavn 2018.
Prisen uddeles i samarbejde mellem Jyllands-Posten og Danmarks Idrætsforbund (DIF).
De 15 nominerede kommer fra 14 forskellige sportsgrene, og det er i høj grad kvinderne, som sætter sit præg på listen.
Læs også:Dansk danseduo skriver historie med nyt VM-guldTo af nomineringerne er til par, hvilket giver i alt 17 navne på listen, og af dem er hele 12 kvinder.
- Det er også bemærkelsesværdigt, hvor meget de danske elitekvinder rykker i disse år, siger Morten Mølholm, administrerende direktør i DIF.
- Til OL i Rio i 2016 førte de danske kvinder an, og den linje ser ud til at fortsætte med en klar overvægt af kvinder på kandidatlisten til at blive Årets Sportsnavn 2018.
Læs også:VIDEO Verdensmester i dressur må sende sin hest på pensionPrisen i 2017 gik til badmintonspilleren Viktor Axelsen, som efter en skadeplaget år ikke er blandt de nominerede i år.
15.
december skæres listen ned til tre nominerede, hvorfra vinderen kåres 5.
januar.
Listen over nominerede tager sig således ud:•Amalie Didriksen, banecykling•Annika Langvad, mountainbike•Ashli Williamson og Bjørn Bitsch, sportsdans•Caroline Wozniacki, tennis•Cathrine Dufour, dressur•Emma Aastrand, Jørgensen, kajak•Helle Frederiksen, triatlon•Kamilla Rytter Juhl og Christinna Pedersen, badminton•Lars Eller, ishockey•Magnus Cort, landevejscykling•Maja Alm, orienteringsløb•Michael Valgren, landevejscykling•Pernille Harder, fodbold•Stinna Tange Kaastrup, paradressur•Thorbjørn Olesen, golf/ritzau/FacebookTwitterKopier link




https://www.dr.dk/nyheder/indland/di-om-kundeflugt-fra-togene-folk-vil-hellere-sidde-i-koe-paa-e45-end-tage-toget

IndlandDI om kundeflugt fra togene: Folk vil hellere sidde i kø på E45 end tage togetNæsten fire millioner togrejser vest for Storebælt er siden 2013 forsvundet.
Der har været færre passagerer på især de fynske og jyske perroner de seneste år.
(Arkiv) Af Kevin Ahrens25.
nov.
2018 kl.
09.
41Bemærk: artiklen er mere end 30 dage gammelLæs opDer er blevet markant flere tomme sæder i togene i Jylland og på Fyn de seneste år.
Siden 2013 er næsten fire millioner togrejser vest for Storebælt forsvundet.
Ifølge tal fra Danmarks Statistik svarer det til, at mere end 15 procent af alle togpassagerer i Jylland og på Fyn har valgt toget fra, skriver Jyllands-Posten.
På Sjælland holder man bedre på passagerne, men her har S-togene siden 2016 også mistet passagerer.
Den massive kundeflugt kommer dog ikke bag på Michael Svane, der er direktør for transport og infrastruktur i Dansk Industri.
- Udviklingen er et produkt af mange års forsømmelser på jernbanen.
Det skyldes også, at vi har fået sænket bilafgifterne, og vi har haft en situation, hvor folk har fået flere penge mellem hænderne.
Ifølge branchedirektøren er udviklingen meget svært at indhente, for når først man har købt en bil, er det få, som kommer tilbage til togene.
Også selvom danskere bruger mere og mere tid i køer på de danske veje.
En biltrængsel, som en beregning fra Dansk Industri viser, kostede samfundet 20 milliarder kroner sidste år.
- Selvom der er meget trængsel på vejene, og det gælder også i Jylland, så holder man fast i bilen.
Også selvom man så skal holde i kø på E45 eller E20, siger Michael Svane.
Læs også:Jyske og fynske kunder vælger toget fraProdukt ikke godt nokForklaringen på udviklingen, som Michal Svane kalder kritisk, skal dog ikke kun findes hos togenes største konkurrent - bilerne.
Produktet er simpelthen ikke godt nok, mener han.
- Vi har haft et signalsystem, der har været meget gammelt, så vi står midt i en fornyelse, og det er et meget stort milliardprojekt, der i sagens natur fører til forsinkelser.
Vi har dårligt og nedslidt materiale.
Og så tror jeg, de fleste kan huske IC4-togene, der har blokeret for den vigtige fremdrift i vores togsystem, fortæller han.
Derudover er sporlukninger, som man har set det på Fyn, også medvirkende til, at flere og flere sætter sig bag rattet.
Togbusser er langt fra tillokkende, mener Michael Svane.
DSB har de seneste år også fået hård konkurrence fra fjernbusser, der ofte kører tværs over landet billigere end DSB.
Ifølge Michael Svane er prisforskellen med til at trække mange passagerer fra togene til bussen.
Mangler en rød trådHvordan kunne det gå så galt, kan man føle trang til at spørge sig selv?
Til trods for at der bliver brugt milliarder på området, har der ifølge Michael Svane manglet politik, der så at sige kørte i samme retning.
- Vi har ikke rigtig haft en rød tråd i vores togpolitik, der skulle understøtte både DSB og jernbanen som transportform.
Det er summen af mange års laden stå til, siger han og uddyber.
- Det er det, vi kommer til at betale dyrt for – i første omgang ved at færre mennesker tager toget.
Der går nok nogle år, før vi kan se togene komme tilbage på sporet.
Transportminister Ole Birk Olesen (LA) ærgrer sig over udviklingen.
- Toget har nogle fordele frem for biler og busser.
Men lige nu taber toget markedsandele, fordi vi i en årrække ikke har truffet de rigtige beslutninger om at modernisere jernbanen.
Nu skal vi gennem nogle år, hvor jernbanenettet bliver moderniseret, og så skal vi herefter til at genopbygge togets positive image, siger han til Jyllands-Posten.
FacebookTwitterKopier linkEmner:Liberal Alliance|Ole Birk Olesen (politiker)|Fyn|Togtrafik|DSB




https://www.dr.dk/sporten/boksning/dansk-bokser-melder-sig-klar-til-vm-kamp-efter-ny-sejr

BoksningDansk bokser melder sig klar til VM-kamp efter ny sejrFjervægteren Sarah Mahfoud mener, at hun er klar til en VM-kamp efter sejr over rutineret franskmand.
Sarah Mahfoud (Til venstre) vandt sikkert lørdag aften.
25.
nov.
2018 kl.
10.
20Bemærk: artiklen er mere end 30 dage gammelLæs opDen danske fjervægtsbokser Sarah Mahfoud tog lørdag aften sin syvende sejr i ligeså mange kampe som professionel.
Det skete med en sikker pointsejr ved Danish Fight Night i Frederiksberg Hallerne over den 38-årige franskmand Stephanie Ducastel med dommerstemmerne 3-0.
Læs også:VIDEO Vild med dans-vinder bliver professionel bokserMed triumfen over den erfarne franskmand mener Mahfoud, at hun er ved at være klar til møde de bedste boksere i vægtklassen om de helt store titler.
- Jeg har bevist, at jeg kan være med på toppen.
Det var vind eller forsvind (mod Ducastel, red.
), siger Mahfoud, som er i stald hos promotor Mogens Palle, til Ekstra Bladet.
- Jeg håber, at Mogens (Mogens Palle, red.
) kan få fikset en VM-kamp.
Min modstander ligger i toppen af ranglisterne, så deroppe er jeg også nu.
Læs også:Efter VM-sejr: Dina Thorslund åbner for dansk boksebragSeks af Sarah Mahfouds sejre er vundet i Frederiksberg Hallerne, mens en enkelt er vundet i Ceres Arena i Aarhus.
Fire gange er triumferne kommet i land på point, mens tre har været på teknisk knockout.
/ritzau/FacebookTwitterKopier link




https://www.dr.dk/nyheder/udland/brexit-aftale-godkendt-faa-svar-paa-5-centrale-spoergsmaal

BrexitSe temaUdlandBrexit-aftale godkendt: Få svar på 5 centrale spørgsmålTheresa May står stadig over for store udfordringer trods dagens godkendelse af brexit-aftale.
I 2016 besluttede et flertal af briterne at forlade EU.
Efter planen sker det ved udgangen af marts næste år, og parterne arbejder derfor for at opnå en skilsmisseaftale inden.
Af Christina Nordvang Jensen25.
nov.
2018 kl.
12.
40Bemærk: artiklen er mere end 30 dage gammelLæs opEU's stats- og regeringschefer har i dag godkendt den skilsmisseaftale, der skal bane vejen for briternes farvel med unionen.
Men hvilken betydning har godkendelsen?
Og hvad er så næste udfordring for den britiske premierminister, Theresa May?
Nedenfor svarer DR's EU-korrespondent Karin Axelsson på fem spørgsmål, der giver dig et overblik over den seneste udvikling i brexit-forhandlingerne.
Læs også:EU-landenes ledere godkender skilsmisseaftale med StorbritannienHvilken betydning har topmødet og EU's godkendelse?
I dag er stats- og regeringscheferne for EU's 27 lande samlet i Bruxelles til topmøde, først alene og bagefter sammen med Storbritanniens premierminister Theresa May.
Her har de netop godkendt en skilsmisseaftale med briterne, som brexit-forhandlerne har forhandlet på plads.
Men selvom godkendelsen har været klappet af på forhånd, og alle uenigheder gerne skulle være ryddet af vejen, så har dagens møde en stor værdi og betydning, fortæller Karin Axelsson.
- Det har en stor symbolsk betydning, fordi det er første gang, at EU-lederne sidder om bordet sammen med premierminister Theresa May og diskuterer Brexit.
Det er øjeblikket, hvor de ser hinanden i øjnene og siger ok, nu er det nu, vi for alvor tager den store beslutning om at skilles.
Derfor regner man også med, at det bliver et højtideligt møde i dag.
Det er åbningsscenen til det store farvel, og det er på alle måder et historisk øjeblik.
Hvad går aftalen, som EU-lederne har vedtaget, ud på?
Udtrædelsesaftalen, som ligger på EU-ledernes bord indeholder tre ting: Skilsmisseaftalen, overgangsordningen og en politisk erklæring om rammen for det fremtidige forhold.
Den 585-siders lange skilsmisseaftale er detaljeret jura, som blandt andet handler om, hvilke vilkår der skal gælde for de 4,5 millioner EU-borgere, som bor i Storbritannien og for britere, der bor i EU-landene.
Derudover håndterer den spørgsmålet om, hvordan grænsen mellem Irland og Nordirland skal håndteres, uden at der kommer en fysisk grænse, når den bliver en ydre EU-grænse.
Læs også:Juncker til briterne: Det er den eneste mulige aftaleOvergangsordningen gør det muligt for Storbritannien fortsat at deltage i størstedelen af EU-samarbejdet efter skilsmissen.
Under overgangen vil Storbritannien ikke være med til at træffe beslutninger i EU, men landet bliver ved med at følge lovgivningen frem til 2021.
Den politiske erklæring om rammen for det fremtidige forhold handler om, hvilket udgangspunkt der vil være for kommende handels- og samarbejdsaftaler mellem EU og Storbritannien.
Når Storbritannien er ude af EU, og overgangsordningen er ophørt, er det tanken, at disse aftaler skal være indgået.
Ellers er der i aftalen indskrevet en mulighed for at forlænge overgangsordningen i et eller to år – det vil sige, senest ved udgangen af 2022 er Storbritannien ude af EU.
Formand for EU-kommissionen, Jean-Claude Juncker, hilser på premierminister Theresa May, da de begge ankommer til topmødet i EU.
 Tysklands forbundskansler, Angela Merkel, hilser på formanden for EU-kommissionen, Jean-Claude Juncker, ved topmødet i Bruxelles.
 Frankrigs præsident Emmanuel Macron taler med EU's præsident, Donald Tusk, EU's chefforhandler for Brexit Michel Barnier (th) og Østrigs kansler Sebastian Kurtz, inden en skilsmisseaftale med Storbritannien skal vedtages.
(Photo by JOHN THYS / AFP)  Storbritanniens premierminister, Theresa May, er ankommet til Bruxelles og holder for første gang møde med alle EU's stats- og regeringschefer.
Her ses hun med EU's præsident, Donald Tusk.
(Olivier Hoslet, Pool Photo via AP)  Theresa May og en række ledere fra EU holder møde om den godkendte brexit-aftale.
 Møder EU's og Storbritanniens flag er hejst i Bruxelles.
1 / 6Formand for EU-kommissionen, Jean-Claude Juncker, hilser på premierminister Theresa May, da de begge ankommer til topmødet i EU.
1 / 6Tysklands forbundskansler, Angela Merkel, hilser på formanden for EU-kommissionen, Jean-Claude Juncker, ved topmødet i Bruxelles.
2 / 6Frankrigs præsident Emmanuel Macron taler med EU's præsident, Donald Tusk, EU's chefforhandler for Brexit Michel Barnier (th) og Østrigs kansler Sebastian Kurtz, inden en skilsmisseaftale med Storbritannien skal vedtages.
(Photo by JOHN THYS / AFP) 3 / 6Storbritanniens premierminister, Theresa May, er ankommet til Bruxelles og holder for første gang møde med alle EU's stats- og regeringschefer.
Her ses hun med EU's præsident, Donald Tusk.
(Olivier Hoslet, Pool Photo via AP) 4 / 6Theresa May og en række ledere fra EU holder møde om den godkendte brexit-aftale.
5 / 6Møder EU's og Storbritanniens flag er hejst i Bruxelles.
6 / 6Hvad er næste skridt efter i dag?
Når aftalen er godkendt af EU-medlemslandene, skal den inden jul til afstemning i det britiske parlament - og siden i EU-parlamentet og i Rådet.
Hvis den godkendes, ligger der så en klar plan for, hvad der sker efter briterne træder ud af EU den 29.
marts næste år.
Først herefter kan de egentlige forhandlinger om det fremtidige forhold begynde.
Imens træder briterne ind i deres overgangsperiode, idet briterne selv har bedt om, at brexit ikke får fuld effekt fra første dag, da al lovgivning og alle fremtidige aftaler først skal være på plads.
Hvis skilsmisseaftalen derimod forkastes i det britiske parlament, øges risikoen markant for, at briterne træder ud af EU uden en aftale i en såkaldt ’hård brexit’.
Læs også:May presset i parlamentet: Partifæller vil stemme imod brexit-aftaleHvad er den største udfordring for Theresa May?
Efter topmødet mellem EU-lederne i dag går turen videre til Storbritannien, hvor det britiske parlament skal stemme om aftalen.
Og det er Theresa Mays største udfordring.
- Hvis parlamentet ikke godkender aftalen, er man kastet tilbage i stor uvished.
For hvad er det så briterne vil, og kan de nå at finde ud af det inden marts?
Man risikerer, at der ikke når at blive indgået en aftale, inden Brexit-uret ringer 29.
marts.
Det er en kæmpe stor udfordring, mest for britiske borgere og virksomheder, men også for resten af EU, siger Karin Axelsson.
Som det ser ud nu, er der stor modstand mod aftalen i det britiske parlament, og Theresa May kan få svært ved at samle det nødvendige flertal.
Blandt andet har tre oppositionspartier meldt ud, at de vil stemme nej, og flere af Theresa Mays egne partifæller er ligeledes modstandere af aftalen.
Læs også:May i brev til briterne: Jeg vil kæmpe med hjerte og sjælMen hvis aftalen ender med at blive godkendt, vil der ikke være flere store forhindringer for at vedtage den.
- Den skal tilbage og godkendes af EU-parlamentet og Ministerrådet.
Men det regner man med er en formalitet, fordi EU-lederne allerede har godkendt den på det tidspunkt.
Der skal man have et vist vovemod i parlamentet eller rådet for at modsætte sig den, forklarer DR's EU-korrespondent.
Hvorfor har Gibraltar været en sten i skoen, og hvordan er det løst?
Gibraltar har i sidste time været en udfordring i forhandlingerne om en skilsmisseaftale mellem EU og Storbritannien.
Spanien har truet med at stemme imod skilsmisseaftalen, hvis ikke det blev slået fast, at Spanien skal være indover alle fremtidige forhandlinger om Gibraltar.
Men i går blev det løst.
- Spanien har talt sig til rette med briterne, så de føler sig forsikrede om, at der ikke kan aftales noget om Gibraltars fremtid, uden at spanierne er blevet hørt, fortæller Karin Axelsson og uddyber, at stridigheden aldrig har været en stor bekymring blandt EU-lederne, selvom den reelt kunne aflyse dagens topmøde.
- Det er selvfølgelig spidset til, fordi det har været så tæt på målstregen.
Men mange mener, at garantien om ikke at lave aftaler udenom Spanien har været der hele tiden, og at der måske lå mere indenrigspolitik i det.
Men at spanierne har stået så fast på, at briterne skulle give en garanti, siger selvfølgelig også noget om, hvor ømtålelig et emne, det er – både for briterne og spanierne.
Gibraltar ligger ved Spaniens sydkyst, men har siden 1713 været britisk territorium.
96 procent af Gibraltars vælgere stemte imod Brexit i 2016.
Læs også:OVERBLIK De vigtigste datoer og største knaster frem mod brexit i martsFacebookTwitterKopier linkEmner:EU|EU-forhold|Storbritannien|Theresa May (politiker)|Europa-Parlamentet




https://www.dr.dk/mitliv/lea-og-sascha-er-soeskende-og-bedste-veninder-ogsaa-selvom-lea-engang-overtog-saschas

SøskendekærlighedSe temaMit LivLea og Sascha er søskende og bedste veninder – også selvom Lea engang ’overtog’ Saschas svigerfamilieTo søskendepar fortæller, hvordan de blev tætte som voksne.
© drAf Trine Birk og Foto: Anita Graversen og Ólafur Steinar Gestsson via Ritzau Scanpix25.
nov.
2018 kl.
09.
36Læs opLad os starte med et spørgsmål.
Uanset hvad du har svaret, kan artiklen her forhåbentligt give dig inspiration til at komme (endnu) tættere på dine søskende.
SøskendekærlighedEr du og dine søskende gledet fra hinanden som voksne, og ville du ønske, I havde et tættere forhold?
Dr.
dk/mitliv sætter i dette tema fokus på, hvordan du får et tættere forhold til dine søskende.
Du kan blandt andet få gode råd fra to søskendepar, der er blevet særligt tætte som voksne.
Find temaet herDet kan nemlig være en udfordring at få et tæt forhold til sine søskende som voksne, når man er flyttet hjemmefra og har fået sin egen travle hverdag.
Herunder kan du møde søskendeparret Lea og Sascha, der på trods af, at de de seneste syv år har boet i hver sin ende af landet, er blevet endnu tættere som voksne.
Bagefter kan du møde søskendeparret Karina og Martin, der trods geografisk afstand, otte års aldersforskel og religiøse forskelle har formået at blive rigtigt tætte.
Lea (tv.
) arbejder til daglig som marketingskoordinator og  Sascha som kommunikationsansvarlig.
Lea Meineche på 28 og Sascha Meineche på 30 er vokset op sammen hos forældrene lidt uden for Randers, men har de seneste syv år boet i hver sin ende af landet.
Lea bor til daglig i Aarhus og Sascha i København.
De kalder hinanden 'John' (Lea) og 'Salle' (Sascha).
Har I altid været tætte?
Sascha: Ja, det tror jeg.
Der er kun halvandet år imellem os, så det har altid været naturligt, at vi var tætte.
Som børn legede vi meget sammen og med hinandens venner.
Det var bare meget nemt.
Lea: Jeg føler, det er kommet mere, efter vi er blevet voksne.
De seneste par år, hvor vi begge har oplevet kærestesorger, og der har været dødsfald og sygdom i familien, synes jeg, vi har fundet hinanden på en anden måde end tidligere.
Sascha: Jeg ser os nærmest mere som veninder end som søstre, for vi er jo begge dele.
Når man er søskende, er det jo en nem måde at få en bedste veninde på, for man er ens på så mange parametre i forvejen.
Hvad har det betydet for jeres forhold, at I bor i hver sin ende af landet?
Lea: Da du flyttede til København, opdagede vi, at vi faktisk var nødt til at gøre noget aktivt for at være i hinandens liv.
Sascha: Den tid vi har sammen nu er bedre givet ud.
Nu er vi mere intenst sammen.
Vi vælger aktivt, at vi vil se hinanden og spørger ikke bare, om den anden lige vil kigge forbi for så at sidde i sofaen og spise pizza.
Lea: Hvis man bare sidder i sofaen, skal man gøre det, fordi det er dét, man har valgt.
Da Sascha og Lea var små, blev de tit klædt i ens tøj, og mange troede, de var tvillinger.
I dag 'stjæler' de stadig fra hinandens tøjskabe, når de er på besøg hos hinanden.
Sascha: Sidst du kom til København, var vi i sommerhus for at besøge nogle fælles veninder, og vi var inde at se musical og i Tivoli.
Vores tid er bare mere værd nu på en måde.
Lea: Vi har også rejst alene sammen flere gange.
Nu skal vi til Finland til nytår, bare os to, og har planlagt en tur til Skotland i foråret.
Sascha: For mig er det rart, når det kun er os to.
Der er ikke nogen, der skal se os i Finland.
Det kan være svært, når vi besøger hinanden, fordi der også er familie og venner, vi gerne vil se.
Lea og Sascha kan sagtens bruge tid på bare at være sammen hjemme hos hinanden - men det er vigtigt for dem, at de ikke bare gør det, fordi det er 'nemt' og det, de plejer.
Det er også vigtigt at komme ud og få nye oplevelser sammen, mener de.
Deler I alt med hinanden?
Lea: Vi har kontakt hver dag på sms og snapchat og sådan noget.
Jeg tror faktisk ikke, der er noget i mit liv, som 'Salle' ikke ved.
Hun ved, når jeg er nede at handle, når jeg træner, når jeg er stresset, eller når jeg har 'drengeproblemer'.
Omvendt ved jeg også hele tiden, hvad hun går igennem og laver.
Sascha: Jeg kan også fornemme på sms, hvis 'John' er sur eller ked af det.
Det behøver hun ikke at fortælle, det ved jeg bare.
Lea: Den daglige kontakt er vigtig.
Nu hvor vi ikke går op ad hinanden, ville vi jo ikke kunne regne ud, hvordan den anden havde det, hvis vi ikke havde den kontakt.
Har I haft konflikter?
Sascha: For seks år siden var der en kort periode, hvor jeg havde brug for at trække mig lidt.
Jeg havde været kærester med en fyr i mange år, og da vi så slog op, blev Lea kærester med hans lillebror.
Vi var en del af den samme, store vennegruppe, så det var ikke fordi, det var helt vildt mærkeligt, men hun var nyforelsket, mens jeg var heartbroken, og jeg kunne ikke lige overskue at skulle høre så meget om den familie.
- Vi er ikke konfliktsky.
Der er en ærlighed mellem os, som er mere umiddelbar, end den man har overfor sine veninder.
Der er en tryghed i, at vi jo ikke mister hinanden.
Vi vil altid være søstre.
Det tror jeg også er med til, at vi aldrig bærer nag, siger Lea.
Lea: Ja, så blev din svigerfamilie lige til min svigerfamilie.
Der var ikke nogen konflikt som sådan, for vi var ikke sure og kunne godt snakke sammen, men der var en periode, hvor vi ikke var helt så tætte, og vi snakkede ikke rigtigt om det.
Jeg havde aldrig haft et langt forhold før, så jeg havde ikke helt fattet, hvor svært det var at have kærestesorger.
I dag har jeg prøvet det selv, og det gør os tættere, at vi nu begge forstår den del af hinandens liv bedre.
Ingen af jer har kærester og børn lige nu.
Hvad gør I den dag, der kommer kæreste og børn ind i billedet?
Lea: Jeg kan huske, jeg på et tidspunkt tænkte, at hvis du fik en kæreste, så ville du jo ikke prioritere mig lige så meget.
Det var faktisk lidt sådan en jalousi-ting.
I forhold til vores relation er vi jo privilegerede, at vi er så frie, som vi er nu.
Sascha: Vi har begge oplevet at fyre kan forsvinde igen, så vi ved, at man ikke skal glemme hinanden, ligesom man heller ikke skal glemme sine venner, for der er større sandsynlighed for, at de bliver i ens liv.
Lea: Efter alt det, vi har oplevet med heartbreak og med sygdom i familien, er det gået op for os, hvor vigtig familien er.
Måske vil vi se hinanden mindre på tomandshånd, når der kommer kærester og børn ind i billedet.
Men som moster vil jeg jo også komme til at knuselske dine børn - og så bliver det lettere at dele dig med dem.
Kærligt dril udgør en stor del af Martin og Karinas forhold.
Martin arbejder til daglig som selvstændig håndværker og Karina som teamkoordinator.
Martin Tybring Jensen på 25 og Karina Tybring Hansen på 33 er vokset op sammen hos forældrene i Undløse.
I dag bor de godt en times kørsel fra hinanden - Karina i Farum og Martin i Holbæk med sin kommende kone, deres to små børn og to bonusbørn.
Martin kalder Karina for 'Fede' og Karina Martin for 'Tykke'.
Har I altid været tætte?
Karina: Vi er først blevet tætte som voksne.
Jeg flyttede hjemmefra første gang, da jeg var 14, og 'Tykke' er jo otte år yngre end mig, så det er nok naturligt, at vi først har fundet hinanden som voksne.
Vi har også en bror, som ingen af os har særlig meget kontakt med, så det er heller ikke nogen selvfølge, at man som voksne får et så tæt et forhold, som vi har fået.
Martin: Ja, jeg tror også det skyldes, at jeg er blevet ældre, samtidig med, at jeg mentalt føler mig ældre end min alder.
Det har nok også noget at sige.
Karina: Vi begyndte pludselig at lave en masse ting, som vi begge kunne lide, sammen.
Vores forhold drejer sig rigtig meget om mad for eksempel.
Enten spiser vi, eller så rejser vi sammen.
Og nogle gange hjælper 'Tykke' mig med nogle praktiske ting.
Men det er ikke fordi, vi absolut skal lave noget, når vi er sammen.
Det er nok i virkeligheden det fine ved vores forhold, at det er nok, at man bare er sammen, at man ikke behøver lave noget.
Hvor tit er I i kontakt med hinanden?
Karina: Vi ses et par gange om måneden og snakker flere gange om ugen.
Martin: Vi bruger nok meget mere tid sammen end så mange andre søskende.
Og så snakker vi meget sammen i telefon.
Karina: Det er jo alt fra, at jeg ringer dig op i ti sekunder og siger: 'Du er tyk!
'Martin: Og jeg siger: 'Du er fed!
'Karina: Og så lægger vi på.
- Det kan være, vi taler om arbejde, eller at jeg skal til julefrokost.
Men der behøver ikke være et bestemt emne.
Vi snakker bare for at snakke, siger Martin om søskendeparrets telefonopkald.
Karina: Netop fordi vi ikke kan ses hele tiden, så snakker vi, når vi lige kan.
Det er jo bare for lige at komme i kontakt med den anden og sige ’hej’.
Vi kan tale sammen i ti sekunder, men vi kan også tale en time sammen på vej hjem fra arbejde.
Det er seriøst alt og ingenting, vi taler om.
Martin: Når jeg kommer hjem, og min forlovede spørger: ’Hvad fanden har I snakket om så længe?
’, så siger jeg 'Det ved jeg sgu egentlig ikke.
Vi har bare snakket'.
Hvad har afstand, og at I er hvert sit køn, betydet for jeres forhold?
Karina: Det har ikke været nogen hindring, at vi er 'dreng' og 'pige'.
Martin kan både være håndværkeren med en øl i hånden og ham, der sidder på en fin café og drikker te.
Vi har en masse ting tilfælles, og det er så de ting, vi laver sammen.
Og så giver vi plads til, at vi på nogle punkter er meget forskellige.
Det kan vores forhold godt rumme.
Martin: Jeg kan for eksempel godt lide at rode med biler, og du kan lide at sidde alene i din sofa en fredag aften og læse en bog om slægtsforskning.
Karina: Før du fik familie, var du også lidt 'party-uartig'.
Der er jeg den diametrale modsætning, men det er der plads til.
Martin: Jeg har altid haft fart på, når det kommer til arbejdslivet, og jeg gik også meget i byen, før jeg fik familie.
Men når jeg så kommer her, eller vi er ude at rejse, så er der ro på.
Det har jeg også nogle gange brug for.
- Martin har jo andre kammerater, han kan drikke en øl med, og så drikker vi i stedet solbærmost fra Bornholms mosteri og finder sammen om nogle interesser, vi begge synes er spændende, siger Karina.
I er også forskellige i forhold til jeres tro.
Hvad betød det for jeres forhold, at Karina konverterede til Islam for ti år siden?
Karina: Vi kan sagtens tale om religion.
Det har aldrig været noget issue, og det er ikke forbudt at spørge ind til det.
Det gør 'Tykke' også.
Vi kan også indimellem diskutere og være meget uenige.
Men han accepterer, at jeg er muslim fuldt ud, og han er åben overfor mine synspunkter.
Martin: Jeg er ikke selv religiøs og var ikke så gammel, da hun konverterede, så jeg havde i virkeligheden ikke den fjerneste anelse om, hvad kristendom eller Islam var.
Men jeg kan ikke se den store forskel på, om 'Fede' er kristen eller muslim.
Jeg er ikke selv troende, men hun er jo stadig den samme, bortset fra, at hun har tørklæde på hovedet.
Karina: Som 'Tykke' siger, så er jeg jo bare mig.
Det lyder meget politisk korrekt, men vi gør jo plads til hinanden.
Vi har nogle ting, vi er fælles om, og så har vi hver især vores.
Hvordan har jeres rejser gjort jer tættere?
Karina: Vi har blandt andet været i England og Skotland sammen, og han har besøgt mig, da jeg en overgang boede i Cairo.
Det gør, at vi får tilbragt noget kvalitetstid sammen.
Samtidig kan vi slappe af og opleve noget nyt sammen – og spise en masse god mad.
Martin: Da 'Fede' sagde: 'Vi skal på en bustur rundt i Skotland, der tager tolv timer', tænkte jeg: 'Det er dybt åndssvagt, det holder jeg ikke til'.
Men det var en vildt fed tur, vi aldrig glemmer.
Hvis jeg bare havde sat mig ned og sagt 'det gør vi ikke', så havde vi aldrig fået den oplevelse sammen.
Så det gælder også om at være åben over for hinandens idéer.
- Tolerance er i essentielt i vores forhold, og dét at vi giver hinanden plads.
Selvfølgelig kan jeg nogle gange godt synes, han er lidt træls, og det synes han nok også om mig, men vi har aldrig haft voldsomme skænderier eller kæmpestore kriser, siger Karina.
Hvad har det betydet for jeres forhold, at Martin har sin egen familie nu?
Karina: At han har fået børn gør bare, at vi laver nogle andre ting sammen.
Så det har heller ikke været en hindring for os, at han har fået familie.
Martin: Men vi kan selvfølgelig ikke gøre som før, hvor vi impulsivt kunne aftale at tage til London om 14 dage.
Karina: På den seneste rejse til Bornholm kom hans kæreste og børn også med, men dem er der også plads til.
Vi får stadig tilbragt tid sammen og hygget os.
Hele familien, men også bare os to.
FacebookTwitterKopier linkEmner:København|Skotland|Religion|Snapchat|Sygdomme og lidelser




https://www.dr.dk/sporten/oevrig/astralis-fortsaetter-sejrsmarch-klar-til-ny-stor-finale

Øvrig sportAstralis fortsætter sejrsmarch: Klar til ny stor finaleDanske Astralis er blot én sejr fra at tage sæsonens ottende store titel og en præmie på 1,6 millioner kroner.
Lukas 'gla1ve' Rossander og Astralis er klar til finalen.
25.
nov.
2018 kl.
08.
37Bemærk: artiklen er mere end 30 dage gammelLæs opDet danske Counter-Strike-hold Astralis levede natten til søndag dansk tid op til favoritværdigheden i semifinalen ved den sjette udgave af ECS Finals i Arlington, Texas.
Astralis slog svenske NIP med 2-1 i semifinalen, og dermed står kun brasilianske MIBR i finalen mellem danskerne og sæsonens ottende store titel i den tiende finale.
ECS Finals er sæsonfinalen i ECS-regi, hvor de otte bedste hold havde kvalificeret sig, og det kunne være blevet til en rent dansk finale.
FC Københavns North-hold var i den anden semifinale, men tabte med 1-2 til MIBR.
Verdens bedste Counter-Strike-holdNorth kan trøste sig med en check på cirka 427.
000 kroner, mens Astralis med en finalesejr vil indkassere 1,64 millioner kroner.
Der er 789.
000 kroner til andenpladsen.
Astralis rangerer som verdens bedste Counter-Strike-hold, og i semifinalen mod NIP satte holdet sig tungt på første bane.
Den blev vundet 16-7, og så var danskerne på 1-0.
Svenskerne svarede flot tilbage i anden bane og tog den 16-11, men i afgørende bane punkterede Astralis hurtigt spændingen.
Læs også:Danske Astralis kåret som årets hold i esportFørst ved 0-6 kom NIP på tavlen, men Astralis buldrede videre til 13-2-føring ved pausen.
Finalepladsen blev kort efter sikret med 16-5.
Det danske stjernehold vandt også den seneste udgave af ECS Finals.
Skulle det ende med Astralis-triumf, kan spillerne ende med på en lille måneds tid at få polstret sine konti godt og grundigt til julegaveindkøb.
Midtvejs i november sejrede holdet i IEM Chicago, hvilket kastede 660.
000 kroner af sig i førstepræmie.
Dertil kan komme 1,6 millioner kroner med sejr i ECS Finals søndag.
Læs også:Astralis vinder syvende titel i årOm små to uger går det så løs på hjemmebane i Odense til ESL Pro League, hvor det endnu ikke er meldt ud, hvordan præmiepuljen på 6,6 millioner kroner fordeles.
Men en Astralis-sejr vil ikke blot kaste den største bid af præmiekagen i Odense til danskerne.
Tager et hold fire titler inden for et spænd på ti turneringer i dette turneringsregi, sikrer man sig en såkaldt Intel Grand Slam-titel, der blev stiftet i 2017.
Og det kan Astralis med en triumf.
Det kaster en bonus på 6,6 millioner kroner af sig til holdet.
/ritzau/FacebookTwitterKopier link




https://www.dr.dk/sporten/fodbold/superliga/fc-midtjyllands-direktoer-det-er-ikke-givet-cheftraeneren-bestemmer

SuperligaFC Midtjyllands direktør: Det er ikke givet, at cheftræneren bestemmer startopstillingenHos de danske mestre har man i løbet af de seneste 15 år haft succes med at rekruttere sine cheftrænere internt i klubben.
© ScanpixSkrevet af Niclas Sten25.
nov.
2018 kl.
10.
00 | opdateret 25.
nov.
2018 kl.
11.
25Læs opNår FC Midtjylland søndag aften møder FC København i Parken, skal midtjydernes ubesejret cheftræner Kenneth Andersen stå sin hidtil sværeste prøve i spidsen for de danske mestre, siden han blev ansat som Jess Thorups afløserKenneth Andersen, der kommer fra en stilling som klubbens U19-træner, er den tredje af de seneste seks cheftrænere, de danske mestre har hentet fra egen organisation.
Læs også:Midtjylland sender reservespækket FCK-hold ud af pokalenI samme periode, 2004-2018, har de øvrige, nuværende superligaklubber foretaget 113 gange cheftræneransættelser.
Ser man bort fra midlertidige ansættelser og ansættelser på under et års varighed, har kun seks af disse 113 ansættelser været forfremmelser af klubbens egne trænere.
Hvor de øvrige superligaklubber altså foretrækker at rekruttere cheftrænere uden for egen organisation, har FC Midtjylland over en 15 år lang periode en rekrutteringsrate af egne trænere på 50 procent.
I samme periode har klubben ligget med i toppen af Superligaen og vundet to danske mesterskaber.
Familien MidtjyllandHvordan har FC Midtjylland kunnet spille med i toppen af Superligaen i de seneste femten år, når halvdelen af klubbens trænere i denne periode har været uden cheftrænerrutine?
Stiller man sig selv dette spørgsmål, må man holde sig for øje, at en cheftræner i dansk fodbold ikke blot af en cheftræner.
Jobbeskrivelsen og cheftrænerens ledelsesrum varierer af, hvor i landet man er ansat.
Ser man på midtjydernes modstander i søndagens topkamp, FC København, har klubben i Ståle Solbakken en cheftræner som er suveræn i sine bestemmelser af både taktik og spillerindkøb.
I FC Midtjylland skal cheftræneren ikke bekymre sig om dette.
Her er hans primære opgave at få sit trænerteam til at fungere, så alle er glade for at gå på arbejde og føler, at de er med til at gøre en forskel.
Det fortæller Claus Steinlein, administrerende direktør i FC Midtjylland.
En klub han selv betegner som en familie.
- Cheftræneren i FC Midtjylland skal forstå, at intet afhænger af ham, hverken positivt eller negativt.
Vores DNA og kultur er de vigtigste forudsætninger, man skal kende, når man siger ja til jobbet som cheftræner, fortæller Claus Steinlein.
Da FC Midtjylland vandt klubbens første superliga-guld i 2015, glippede titelforsvaret året efter.
I denne sæson skal det være anderledes for mesterholdet, fortalte den administrerende direktør til Ritzau den 12.
juli 2018.
 I samarbejde med klubbens bestyrelse og sportslige ledelse har han specificeret arbejdsbetingelserne for klubbens cheftræner.
En af cheftrænerens vigtigste opgaver er at få sin spillertrup til at føle sig som en del af klubbens fællesskab.
Gør han dette, vil klubben vinde en masse kampe, fortæller Steinlein.
Holdudtagelsen er en anden sag.
- Når det angår holdopstillinger, skal cheftræneren forstå, at vi har to dygtige assistenter, man må lytte til.
Mener vores assistenttrænere, at en bestemt spiller skal starte inde, skal man som cheftræner stole mere på sine assistenter end sig selv, også selvom man mener, det er forkert.
At man ikke kan beslutte sin egen startopstilling, vil for den typiske cheftræner være utilfredsstillende.
I FC Midtjylland er dette indbefattet i klubbens DNA og kultur.
To begreber, der forenes i mantraet Sammen dyrker vi drømmen.
Cheftrænerens betydning for økonomien er enormDansk topfodbold er et pengespil, der er centreret omkring de klubber, der generer overskud.
Præsterer en klub godt, kan klubben øge sine indtægter ved at kvalificere sig til Europa eller ved at sælge sine spillere.
Med forøget indtægt kan klubben forbruge flere penge på indkøb af dyrere spillere, hvilket kan øge klubbens sportslige og økonomiske niveau yderligere.
Jess Thorup er en af blot ni superligatrænere, der er blevet forfremmet til cheftræner på permanent basis i en superligaklub i løbet af de seneste femten år.
Dette skete i Esbjerg.
I 2015 blev den tidligere U-21-landstræner hentet til FC Midtjylland, hvor han vandt det danske mesterskab i 2018.
I dag er Jess Thorup træner i den belgiske klub Gent.
Hovedreglen, når man ansætter en cheftræner i Superligaen, er, at ansættelsen altid har en offeromkostning i tid og penge.
Det fortæller Kenneth Holm Cortsen, der er sportsøkonom og forsker ved professionshøjskolen UCN i Nordjylland.
- Ansætter man tre cheftrænere efter hinanden, der ikke duer, er det et kæmpe problem.
Det bliver dyrt, og det koster tid, hvor man ikke præsterer.
Forkert rekruttering æder likviditet, fortæller sportsøkonomen.
En del af noget størreHvis man skal forstå midtjydernes strategi for cheftrænerrekruttering, må man forstå klubbens økonomiske strategi.
Den bygger på tre målsætninger.
Det er en erklæret målsætning i FC Midtjylland, at klubben skal tjene tre millioner euro netto på spillersalg hvert år.
Læs også:FC Midtjylland præsenterer stort millionoverskudSpillerne, der skal sælges, har oftest fået deres fodbolduddannelse på FC Midtjyllands talentakademi i Ikast, omend klubben også forsøger at scoute billige spillere, som den kan sælge dyrt.
I 2014 lavede DR Sporten et indslag med bestyrelseformand i FC Midtjylland, Rasmus Ankersen, der blandt andet fortæller, hvordan klubbens scoutingstrategi fungerer.
For at akademispillerne kan få superligaerfaring og derved stige i værdi på transfermarkedet, er klubbens anden målsætning, at spillere af egen avl skal spille 40 procent af alle minutter i midtjydernes kampe.
Den tredje målsætning, at FC Midtjylland skal deltage i tre europæiske gruppespil inden 2020, kan klubben ikke nå at indfri.
Læs også:FC Midtjylland præsenterer stort millionoverskudDe to første målsætninger indskrænker selvsagt cheftrænerens beføjelser til at opfylde den tredje, og dette skal klubbens cheftræner være sig bevidst, fortæller Claus Steinlein.
- Går man for meget op i at udvikle spillere, kan det gå ud over resultaterne.
Går man for meget op i resultaterne, kan det gå ud over udviklingen af spillere.
Alt skal gå op i en højere enhed, og det er cheftrænerens job at få det til at ske.
- I sidste ende er det bestyrelsen, Svend Graversen (klubbens sportschef, red.
) og mig, der bestemmer, om vi indfrier vores mål.
Seneste salg af en spiller fra FC Midtjyllands talentakademi er Andreas Poulsen, herren i sort og rødt til højre i billedet.
Venstrebacken solgte man i sommerens transfervindue for 4,5 millioner euro, godt 33,5 millioner danske kroner, til den tyske bundesligaklub Borussia Mönchengladbach.
Skal man udvikle dygtige spillere på sit talentakademi, må man også have dygtige trænere.
Med talentakademiet har FC Midtjylland skabt en infrastruktur, der giver klubbens trænere mulighed for at gøre sig erfaringer med håndværket, fortæller Claus Steinlein.
- Jeg ser mange dygtige, unge trænere i min organisation, som mangler en robusthed og erfaring.
De mangler at lave de fejl, vi har begået.
Guld-Glen var den førsteDen første træner, der bevægede sig gennem FC Midtjyllands organisation, fra talenttræner til cheftræner, er Glen Riddersholm.
Han var cheftræner, da FC Midtjylland i 2015 vandt danmarksmesterskabet for første gang, inden han stoppede i klubben kort efter.
På en forårsdag i Herning jubler den daværende cheftræner, Glen Riddersholm, over at have vundet det første danske mesterskab i FC Midtjyllands historie, 16 år efter klubben blev skabt i fusionen mellem Herning Fremad og Ikast FS.
Ifølge Riddersholm, der i dag er sportsdirektør i Vendsyssel FF, var FC Midtjyllands flade struktur og kultur årsagen til, at han som assistenttræner fik chancen som cheftræner i 2011.
- Der var kort afstand fra top til bund i FC Midtjylland.
Man troede på sine medarbejdere.
Selvfølgelig skulle man have kompetencer, selvfølgelig skulle man vise, at man kunne præstere, men i FC Midtjylland har jeg altid haft en følelse af, at man har troet på mig.
Læs også:Guldtræneren Glen: En familiefar med rundsave på albuerneBelært af erfaringerDet er en tommelfingerregel i FC Midtjylland, at det tager to til tre år, for de, der ansættes udefra, at blive en del af familien.
Så lang tid fik den tidligere cheftræner i klubben, Allan Kuhn, ikke.
Han blev hentet i AaB i 2009 og fratrådte sin stilling halvandet år senere.
Kuhn, der i dag er cheftræner i Hobro IK, fortalte i forbindelse med sin opsigelse, at den skyldtes familiære årsager.
Allan Kuhn skuer mod sine spillere på Parkens græstæppe ved pokalfinalen i 2010.
Ved sin side har har en ung Glen Riddersholm som assistentræner.
Denne forårsdag fik Allan Kuhn intet at smile af, da FC Midtjylland tabte 2-0 i forlænget spilletid mod FC Nordsjælland.
Et år senere valgte Allan Kuhn at fratræde sin stilling som cheftræner, hvilken Glen Riddersholm overtog i april 2011 og bestred til juni 2015.
Tipsbladet spekulerede dog i, om den sportslige ledelses behov for at blande sig i Kuhns taktiske dispositioner, kunne være den egentlige grund til trænerens afgang.
Overensstemmelse var der ikke, fortæller Claus Steinlein, om samarbejdet mellem Allan Kuhn og FC Midtjylland.
- Kuhn følte ikke, at jobbet i FC Midtjylland var det rigtige job på daværende tidspunkt.
Måske var det fordi, han var kommet udefra.
I hans tilfælde havde vi måske ikke afklaret tingene godt nok.
Om hvilken type DNA vi havde, og hvad vi ønskede af ham, siger Claus Steinlein.
Derfor er FC Midtjylland i dag en familie, der, belært af erfaringer, i fremtiden helst hyrer sine egne.
- Vi er blevet mere bevidste om, at vi vil rekruttere indefra.
Det er det, vi har haft størst succes med.
Vi har ikke brug for noget nyt.
Vi har brug for at lægge ti procent på det, vi er gode til.
Fremtidens cheftræner skal findes på den jyske hedeAt man for otte år siden forfremmede en assistenttræner til cheftræner var et udtryk for et eksperiment foretaget af en ung klub.
At man i oktober 2018 har ansat Kenneth Andersen er et udtryk for en bevidst rekrutteringsstrategi, siger Steinlein.
- Jeg tror, man vil se FC Midtjylland, i en periode over de næste 20 år, rekruttere cheftrænere internt i 15-17 af årene.
Hvis ikke det er tilfældet, vil jeg blive skuffet.
Hør hvad den administrerende direktør i FC Midtjylland, Claus Steinlein, sagde om Kenneth Andersen, da Andersen tiltrådte som cheftræner i FC Midtjylland den 10.
oktober 2018.
I sidste ende er udpegelsen af klubbens cheftræner blot en lille brik i bestyrelsens overordnet økonomiske målsætning om at udvikle FC Midtjylland, så klubben kan spille med i de europæiske turneringer hvert år.
Læs også:Midtjyllands ukendte træner har sit fingeraftryk på spillersalg for 300 millionerEn målsætning, som Steinlein erkender, har indskrænket den traditionelle cheftræners ledelsesrum på bekostning af familiens succes.
- Vores cheftræner har et mindre råderum end i andre klubber, for i FC Midtjylland er fællesskabet det største.
Søndag aften møder Superligaens FC Midtjylland FC København på udebane i Parken.
En kamp du kan følge fra kick-off klokken 18.
00 i Liga på P3.
FacebookTwitterKopier linkEmner:Allan Kuhn (fodboldtræner)|Claus Steinlein (sportschef)|Fodbold|Jylland|Tipsbladet




https://www.dr.dk/nyheder/kultur/saa-du-det-dansk-sangstjerne-i-overraskende-optraeden-foran-frederik-og-mary

KulturSå du det?
Dansk sangstjerne i overraskende optræden foran Frederik og MaryAlex Vargas leverede dyster optræden ved Kronprinsparrets Priser lørdag aften.
Se alle optrædenerne her.
Alex Vargas blev opslugt af mørket og forsvandt pludselig fra scenen, da han optrådte med sin seneste single 'Now That I Think About It'.
(© dr)Af Andrea Lundstrøm og Jens Grønbech25.
nov.
2018 kl.
10.
02Bemærk: artiklen er mere end 30 dage gammelLæs opDet funklede med både store stjerner og lysende stjerneskud, da Musikkens Hus i Aalborg lørdag aften dannede rammen om Kronprinsparrets Priser 2018.
Fire priser blev uddelt ved showet, hvor kronprins Frederik og kronprinsesse Mary naturligvis sad på første række – vel at mærke efter de selv havde åbnet showet foran hele salen.
Læs også:DR-værter kom for sent: Her redder Frederik og Mary åbningen på stort tv-showHitsangeren Alex Vargas optrådte for første gang live på tv med sin seneste single 'Now That I Think About It', og det blev til en dyster optræden, hvor han til sidst blev opslugt af mørket og helt forsvandt fra scenen.
- Sangen handler om tanken, der rammer en efter, at man har taget afsked med en, man elsker, og alligevel bliver omsluttet af en følelse af længsel, sagde Alex Vargas selv om sangen.
I 2008 modtog sangerinden og sangskriveren Tina Dickow Kronprinsparrets Kulturpris, og lørdag aften var hun så tilbage ved prisuddelingen.
Denne gang for at optræde med nummeret 'Devil's Door' fra sit seneste album, 'Fastland'.
Det var svært at sidde stille, da den unge musiker Aksglæde dansede sig igennem sin popbanger 'PromilleRomantikken'.
Sangen handler om de forviklinger og misforståelser, der kan opstå, når man drikker sig lidt for meget mod til i byen, fortalte Aksglæde.
Læs også:Dansk popcharmør: Jeg håber, folk laver børn til min musikDen unge filminstruktør Annika Berg modtog Kronprinsparrets Kulturelle Stjernedryspris blandt andet for sit overrumplende og farverige univers.
Derfor optrådte hele Danmarks Lis Sørensen - og en af kronprinsens personlige favoritter - meget passende med klassikeren 'Verden er i farver'.
The Minds of 99 er her, der og alle vegne i øjeblikket, og derfor var den populære rockgruppe naturligvis også til stede ved Kronprinsparrets Priser lørdag aften.
Her åbnede de showet med et brag med nummeret 'En engel'.
Altmuligmanden og Aalborg-knægten Huxi Bach modtog til sin egen ærgrelse ingen priser ved lørdagens show.
Til gengæld stod han for at guide seerne rundt i værtsbyen Aalborg - og for at optræde med et selvskrevet nummer om, hvad han skal kaste sig over, hvis han en dag ikke længere skal være entertainer.
Find ud af hvilke planer han har i videoen her.
De blev hædret ved Kronprinsparrets Priser 2018•Kronprinsparrets Kulturpris samt 500.
000 kroner: Forfatter Kim Leine•Kronprinsparrets Sociale Pris samt 500.
000 kroner: Foreningen Grønlandske Børn•Kronprinsparrets Kulturelle Stjernedryspris samt 100.
000 kroner: Filminstruktør Annika Berg•Kronprinsparrets Sociale Stjernedryspris samt 100.
000 kroner: FundamentetFacebookTwitterKopier linkEmner:Alex Vargas (musiker)|Huxi Bach (studievært)|Royalt|Aalborg|Pop og rock




https://www.dr.dk/nyheder/udland/schweiz-stemmer-om-videoovervagning-af-forsikringskunder

UdlandSchweiz stemmer om videoovervågning af forsikringskunderVedtages en ny lov, får forsikringsselskaber mulighed for at filme kunder i haver og på altaner.
Schweiz' præsident, Alain Berset, er bekymret for, at et forslag om at lade schweiziske love går forud for konventioner, )25.
nov.
2018 kl.
08.
38 | opdateret 25.
nov.
2018 kl.
09.
28Bemærk: artiklen er mere end 30 dage gammelLæs opI dag skal de schweiziske vælgere tage stilling til tre vidt forskellige emner, når de går til stemmeurnerne.
Folkeafstemninger i SchweizFolkeafstemninger er led i det direkte demokrati i Schweiz.
Her får borgerne i landet jævnligt chancen for at tage stilling til forskellige forhold, der berører deres hverdag.
I Schweiz kan alle organisere en folkeafstemning.
Der kræves 100.
000 underskrifter.
/Ritzau/Et af forslagene er de såkaldte velfærdsdetektiver.
Vedtages det, får forsikringsselskaberne mulighed for lovligt at filme personer på offentlige steder eller i private omgivelser som en have eller altan.
Eneste krav er, at optagelsen sker fra et offentligt sted.
Kravet til forsikringsselskaberne er, at de kan fremvise 'konkrete indikationer' på svindel.
Fortalere for lovændringen mener, at det er et nødvendigt tiltag for at kunne kontrollere svindel og begrænse forsikringsselskabernes udgifter.
Vil forbyde afskæring af kvægs hornKritikere af forslaget mener omvendt, at lovændringen kan føre til seriøs og uberettiget brud på privatlivets fred.
Schweiziske forsikringsselskaber har i flere år lovligt kunne overvåge personer, der er mistænkt for at svindle med erstatningskrav og skadesanmeldelser.
Men det stoppede i 2016 efter en afgørelse ved Den Europæiske Menneskeretsdomstol.
De øvrige to emner, der skal stemmes om er, at schweizisk lov altid skal have forrang for internationale aftaler og konventioner, samt et forbud mod at landmænd skærer hornene af deres kvæg.
/ritzau/FacebookTwitterKopier linkEmner:Forsikringsselskaber|Økonomisk kriminalitet|Valg og folkeafstemninger|Schweiz




https://www.dr.dk/sporten/fodbold/landsholdet/aarets-mandlige-fodboldspiller-vinder-eriksen-prisen-femte-gang

LandsholdetÅrets mandlige fodboldspiller: Vinder Eriksen prisen for femte gang?
Ligesom i 2017 er Christian Eriksen, Thomas Delaney og Kasper Schmeichel nomineret til prisen som Årets Mandlige Fodboldspiller.
Christian Eriksen har vundet prisen som året mandlige fodboldspiller fire gange.
Af Kasper Heide Lund25.
nov.
2018 kl.
09.
00Bemærk: artiklen er mere end 30 dage gammelLæs opChristian Eriksen er nok i manges øjne favorit til at vinde prisen som Årets Mandlige Fodboldspiller 2018 – præcis som han også gjorde sidste år.
Ligesom i 2017 er han nomineret sammen med landsholdskollegerne Thomas Delaney og Kasper Schmeichel.
Det er medlemmerne af Spillerforeningen, som har peget på de tre som kandidaterne til prisen.
De sidste ti års vindere af prisen2017 - Christian Eriksen2016 - Kasper Schmeichel2015 - Christian Eriksen2014 - Christian Eriksen2013 - Christian Eriksen2012 - Daniel Agger​​​​​​2011 - William Kvist2010 - William Kvist2009 - Simon Kjær2008 - Martin LaursenOg det med god grund.
Læs også:Kong Christian er Årets Mandlige Fodboldspiller efter vildt 2017Alle tre har spillet en markant rolle på det danske landshold det seneste år – ikke mindst ved VM i Rusland og under Nations League, hvor Danmark vandt sin gruppe og rykkede op i A-gruppen.
Kan Schmeichel drille Eriksen igen?
Sidste år vandt Christian Eriksen titlen for fjerde gang, efter at Kasper Schmeichel i 2016 havde fravristet fynboen prisen – en pris Christian Eriksen forinden havde vundet tre år i træk fra 2013 til 2015.
Prisen uddeles til DR's årlige sportsgallashow Sport 2018 den 5.
januar, og vinderen findes ved en afstemning blandt de danske fodboldspillere i både ind- og udland.
Det er Spillerforeningen, der står bag prisen.
Læs også:Harder kan blive årets danske fodboldspiller for femte gangTitlen som Årets Kvindelige Fodboldspiller bliver uddelt samme aften.
Her er de seneste tre års vinder Pernille Harder er igen nomineret.
Hun kæmper om prisen med den kommende Arsenal-spiller Janni Arnth og FC Rosengård-spilleren Sanne Troelsgaard.
FacebookTwitterKopier linkEmner:Kasper Schmeichel (fodboldspiller)|Pernille Harder (fodboldspiller)|Fodbold|Spillerforeningen|Rusland




https://www.dr.dk/nyheder/udland/eu-landenes-ledere-godkender-skilsmisseaftale-med-storbritannien

BrexitSe temaUdlandEU-landenes ledere godkender skilsmisseaftale med StorbritannienDet er en fornuftig aftale, mener statsminister Lars Løkke Rasmussen.
Formand for EU-kommissionen, Jean-Claude Juncker, EU's præsident, Donald Tusk, og EU's chefforhandler for brexit Michel Barnier afholdt pressemøde, efter det var blevet offentliggjort, at EU-landenes ledere har godkendt en brexit-aftale.
Af Christina Nordvang Jensen25.
nov.
2018 kl.
10.
40Bemærk: artiklen er mere end 30 dage gammelLæs opEU's stats- og regeringschefer har godkendt den skilsmisseaftale og politiske erklæring, som brexit-forhandlerne har brugt utallige timer på at forhandle på plads.
Det meddeler EU's præsident, Donald Tusk, på Twitter.
Statsminister Lars Løkke Rasmussen (V) skriver på Twitter, at det er en fornuftig aftale, der er blevet vedtaget.
Alle EU-landenes ledere er i dag samlet i Bruxelles, og det var en mærket formand for EU-kommissionen, der mødte op.
- Det er den bedst mulige aftale, men mødet er hverken til jubel eller fest.
Det er et trist øjeblik, og det er en tragedie, sagde Jean-Claude Juncker, da han ankom til mødet, ifølge Reuters.
Udtrædelsesaftalen handler overordnet om tre ting: Skilsmisseaftalen, overgangsordningen og en politisk erklæring om rammen for det fremtidige forhold mellem EU og Storbritannien.
Dagens godkendelse er langt fra sidste skridt på vejen mod et britisk farvel til EU.
Nu går turen videre til Storbritannien, hvor det britiske parlament skal stemme om aftalen.
Læs også:May i brev til briterne: Jeg vil kæmpe med hjerte og sjælOg det står til at blive en stor udfordring for den britiske premierminister, Theresa May.
Som det ser ud nu, er der stor modstand mod aftalen i det britiske parlament, og Theresa May kan få svært ved at samle det nødvendige flertal.
Blandt andet har tre oppositionspartier meldt ud, at de vil stemme nej, og flere af Theresa Mays egne partifæller er ligeledes modstandere af aftalen.
Briterne forlader efter planen EU 29.
marts næste år, og parterne arbejder derfor på at opnå en skilsmisseaftale inden.
Derefter kan forhandlingerne om det fremtidige forhold og samarbejde mellem EU og Storbritannien begynde.
Hvad handler aftalen om?
•Aftalen handler overordnet om tre ting: Skilsmisseaftalen, overgangsordningen og en politisk erklæring om rammen for det fremtidige forhold.
•Skilsmisseaftalen handler blandt andet om, hvilke vilkår der skal gælde for de 4,5 millioner EU-borgere, som bor i Storbritannien og for britere, der bor i EU-landene.
Derudover håndterer den spørgsmålet om, hvordan grænsen mellem Irland og Nordirland skal kontrolleres, når den bliver en ydre EU-grænse.
•Overgangsordningen gør det muligt for Storbritannien fortsat at deltage i store dele af EU-samarbejdet efter skilsmissen.
Under overgangen vil Storbritannien ikke være med til at træffe beslutninger i EU, men landet bliver ved med at følge lovgivningen frem til 2021.
•Den politiske erklæring om rammen for det fremtidige forhold handler om, hvilket udgangspunkt, der vil være for kommende handels- og samarbejdsaftaler mellem EU og Storbritannien.
Når Storbritannien er ude af EU og overgangsordningen er ophørt, er det tanken, at disse aftaler skal være indgået.
FacebookTwitterKopier linkEmner:Donald Tusk (politiker)|Lars Løkke Rasmussen (politiker)|EU|Storbritannien|EU-forhold




https://www.dr.dk/sporten/haandbold/championsleague/landsholdsprofil-foer-skjern-moede-folk-har-faaet-respekt-dem

ChampionsleagueLandsholdsprofil før Skjern-møde: ’Folk har fået respekt for dem’Lasse Svan beundrer, hvordan Skjern Håndbold har skabt sig et navn på den internationale håndboldscene.
Af Malte Nørgaard og Tina Müller25.
nov.
2018 kl.
07.
29Bemærk: artiklen er mere end 30 dage gammelLæs opDet kan lade sig gøre at klappe med klistrede harpikshænder.
Det, de lavede sidste år, har givet dem respekt.
Lasse Svan, SG Flensburg HandewittDet fandt Skjern-spillerne i den grad ud af i sidste sæson, hvor klubben nåede helt frem til kvartfinalen i Champions League.
Læs også:VIDEO Skjern hang på giganterne: Flensburg stærkest til sidstI år skal de forsøge at gentage det håndboldkunststykke.
Det kræver i første omgang, at de kommer videre fra gruppespillet.
Men den vej er blevet noget mere vanskelig end sidste år.
Det vurderer den danske landsholdsfløj Lasse Svan, som spiller for Flensburg Handewitt, der er Skjerns modstander i Champions League-gruppespillet søndag.
- Det, de lavede sidste år, har givet dem respekt.
Nu ved folk godt, hvem de er.
Derfor har de haft det lidt sværere i årets Champions League.
Der er ikke nær så mange, der undervurderer dem, lyder det fra Lasse Svan.
Kan blive en nøglekampFør søndagens opgør mellem Skjern og Flensburg Handewitt ligger de to hold side om side med seks point efter otte kampe.
Begge hold indtager derfor en placering, som giver dem en billet videre fra gruppespillet.
Læs også:Følelsesladet Thomas Mogensen: ’Det var mere end bare håndbold’Men bag de to kombattanter lurer Zagreb og ukrainske Motor Zaporozhye, som begge slås for at snuppe placeringen fra enten Skjern eller Flensborg.
Derfor kan det meget vel blive en tæt nøglekamp, der kommer til at udspille sig i Skjern søndag eftermiddag.
Alligevel føler Lasse Svan, at Flensburg Handewitt bør være en smule bedre end vestjyderne.
- Nu har jeg lige set første halvleg af deres Champions League-kamp mod Pick Szeged.
Og selvom de får en skidt start, så hænger de på.
Det viser, at de har god moral og rutine på holdet.
Derfor skal vi være klar alle 60 minutter, men så tror jeg også, at vi kan få to point, siger den danske landsholdsprofil med henvisning til Skjerns seneste opgør i Champions League, der noget overraskende endte 33-33 mod det ungarske storhold Pick Szeged.
Læs også:Skjern-profil om sløj periode: 'Vi skal ruske op i os selv'Du kan se kampen mellem Skjern Håndbold og Flensburg Handewitt direkte på DR1 fra klokken 16.
30.
FacebookTwitterKopier linkEmner:SG Flensburg-Handewitt|Skjern|DR1|Håndbold|Flensborg




https://www.dr.dk/sporten/golf/flot-finalerunde-sikrer-danskerduo-topresultat-ved-golf-vm

GolfFlot finalerunde sikrer danskerduo topresultat ved golf-VMSøren Kjeldsen og Thorbjørn Olesen sluttede på fjerdepladsen ved hold-VM i Melbourne efter birdie-rig runde.
Søren Kjeldsen sikrede sig med Thorbjørn Olesen fjerdepladsen ved VM for hold.
25.
nov.
2018 kl.
07.
05Bemærk: artiklen er mere end 30 dage gammelLæs opSøren Kjeldsen og Thorbjørn Olesen leverede en pragtpræstation på finaledagen ved World Cup of Golf - hold-VM i golf - i Melbourne.
Danskerduoen stod således sammen med australierne for søndagens bedste runde i blot 65 slag - syv under banens par.
Det rakte til en samlet fjerdeplads efter Mexico, Australien og Belgien.
Sidstnævnte løb med titlen - tre slag foran Mexico og Australien.
Søren Kjeldsen og Thorbjørn Olesen vandt titlen i 2016.
Efter en fin første runde røg danskerne ud af topstriden efter en skidt runde på andendagen.
Både lørdag og søndag fandt Olesen og Kjeldsen igen storspillet frem, men afstanden til de forreste viste sig altså at være for stor.
Finaledagen blev afgjort i disciplinen foursomes, hvor parrene skiftes til at skyde til den samme bold.
Kjeldsen og Olesen fandt hurtigt rytmen og lagde ud med birdies på de to første huller.
En bogey på tredje var dagens eneste skønhedsplet på scorekortet, men slog ikke danskerne ud af kurs.
Således rettede de hurtigt op med en birdie på fjerde hul og fortsatte i samme stil med birdies på syvende, niende og tiende hul.
Efter fem stabile huller sluttede danskerne af med to birdies på de sidste to huller, og dermed var fjerdepladsen sikret.
Det var Thomas Pieters og Thomas Detry, der sikrede Belgiens første titel ved hold-VM.
/ritzau/FacebookTwitterKopier link




https://www.dr.dk/nyheder/udland/190-havskildpadder-er-frosset-ihjel-ud-cape-cod-i-usa

Udland190 havskildpadder er frosset ihjel ud for Cape Cod i USALave temperaturer og stærke vinde er årsag til, at 190 skildpadder er frosset ihjel i vandet.
Mange havskildpadder er ikke forberedt på det kolde vejr, når de ankommer til Cape Cod i november.
Det kan i værste fald koste dem livet.
(Arkivfoto) 25.
nov.
2018 kl.
07.
35Bemærk: artiklen er mere end 30 dage gammelLæs opOmkring 190 migrerende havskildpadder er fundet frosset ihjel ud for halvøen Cape Cod i det nordøstlige USA.
Ifølge naturfredningsforeningen Mass Audubon skyldes det et ekstraordinært vejrsystem med voldsomme vinde, lave temperaturer og højvande.
- Mange af skildpadderne blev fundet frosset ihjel, mens de stadig befandt sig i vandet, siger direktør Bob Prescott til NBC News.
Foreningen Mass Audubon har i denne sæson alene fundet over 400 døde havskildpadder.
Det skyldes ifølge forskere, at timingen for skildpaddernes vandring har ændret sig, hvorved risikoen for, at de fryser ihjel, er øget.
Havskildpadder udvider områdetTilbage i 1990'erne plejede havskildpadderne at ankomme til Cape Cod-området i oktober.
Nu går de først i land i november, hvor vandet er væsentligt koldere.
- Havskildpadderne bevæger sig længere mod nord langs vores kyst eller sydpå mod den sydligere halvkugle, idet vandet bliver varmere og varmere, og skildpadderne udvider deres områder, siger biolog Wallace J.
Nichols fra California Academy of Sciences.
- Så når vi får disse hurtige skift fra varmt til køligere, så vil de skildpadder, der ikke er nået sydpå, komme i problemer, siger han.
Havskildpadder migrerer hele livet og rejser tusindvis af kilometer for at spise og lægge æg.
/ritzau/FacebookTwitterKopier linkEmner:Krybdyr|USA|Californien




https://www.dr.dk/nyheder/kultur/boeger/15-aar-siden-var-kim-misbruger-i-groenland-nu-har-han-faaet-en-halv-million-af

BøgerFor 15 år siden var Kim misbruger i Grønland – nu har han fået en halv million af Frederik og MaryKim Leine var 45 år, før han endelig debuterede som forfatter.
Her fortæller han om rejsen dertil.
Af Michelle From Hoxer, Foto: Martin Fält og Illustrationer: Solvej Nygaard Gregersen25.
nov.
2018 kl.
08.
01Læs opDer går et minuts tid, før Kim Leine dukker op bag fordørens glasrude.
Vi når ellers lige at tænke, at han har glemt aftalen, for der ser mørkt ud i det nybyggede rækkehus.
Men det har han ikke.
Han skal bare lige ned fra sit arbejdsværelse på husets anden sal, hvor han hver dag sidder og skriver mellem klokken 7.
30 og 15.
Sin 'borgerlige ramme' kalder Kim Leine det strukturerede familie- og arbejdsliv, som han i dag lever med sin anden kone og deres to børn, her i Ørestad i København.
Her har han fundet den ro til at skrive, som han har måttet lede længe efter.
- Jeg lavede en kontrakt med mig selv, da jeg var i tyverne: Hvis jeg ikke debuterer, inden jeg er 40 år, så begår jeg selvmord.
Jeg ville bare være forfatter, fortæller han, da vi sidder i hans arbejdsværelse, omgivet af de mange stopfulde bogreoler.
Tag med kronprins Frederik på besøg hos Kim Leine i videoen her.
Der gik også lidt længere tid end de 40 runde år, men heldigvis holdt Kim Leine ikke sit drabelige løfte til sig selv; han var 45 år, da han i 2007 debuterede med den selvbiografiske 'Kalak'.
Siden er det blevet til syv romaner, tre børnebøger og flere store litteraturpriser – senest Kronprinsparrets Kulturpris, som han modtog lørdag aften.
Læs også:Lige foran Frederik og Mary: Populær forfatter giver danskerne en opsang i stort tv-showI mange år lignede Kim Leine ikke en mand, der en dag ville ende som prisbelønnet forfatter.
Han skulle først igennem en vild og bemærkelsesværdig rejse med stofmisbrug og seksuelle udskejelser, som bragte ham fra Norge til Danmark og videre til Grønland.
Ønsket om at finde en ny identitet var drivkraften.
- Ankomsten indeholder et tilbud om en ny identitet.
Du kommer til et nyt sted, hvor du måske kan blive et nyt menneske.
Det synes jeg er spændende, og jeg har gerne villet skifte identitet ved at flytte et andet sted hen, siger Kim Leine.
Om Kim LeineFødt i 1961 i Bø, Norge og opvokset hos sin norske mor.
Flyttede i 1978 til Danmark, hvor han i fem år boede hos sin far.
Herefter uddannede Kim Leine sig til sygeplejerske.
Arbejdede i mere end ti år som sygeplejerske i Grønland.
Debuterede i 2007 med ​​​​​​'Kalak'.
Har siden udgivet en række romaner og børnebøger, hvoraf flere udspiller sig i Grønland.
For romanen 'Profeterne i Evighedsfjorden', der udkom i 2013, modtag han både Nordisk Råds Litteraturpris, De Gyldne Laurbær og DR RomanprisenKim Leine er far til fire børn og gift for anden gang.
Telemark-København, 1961-78Kim Leines fascinationen af bøgernes verden og lysten til at skrive opstod allerede i barndommen, i den lille norske bygd i Telemark, hvor han voksede op med sin mor, der var Jehovas Vidne.
Religionen prægede i mange år hans opfattelse af det at skrive.
- Jeg følte skam over at skrive - fordi det var noget med at tro, man er noget.
Hos Jehovas Vidner bliver man opdraget til at undertrykke sine egne behov til fordel for organisationen.
Det er den, man skal tjene, siger han og fortæller om en episode i barndommen, hvor en lærer læste en af hans noveller højt for klassen.
- Det var helt forfærdeligt.
Det satte min skrivning i stå i flere år.
Jeg følte helt vanvittig skam over det, siger han og griner af episoden.
Nogle år senere, i 1978, da Kim Leine er 16 år gammel, flygter han fra den norske bygd, fra Jehovas Vidner og den dåb, han snart forventes at gennemføre.
Han bruger de få hundrede norske kroner, han har sparet op, på en billet til København.
Her opsøger han sin far på Østerbro.
- Jeg kom fra en tilstand af dobbeltisolation, kan du sige.
Den her lille bygd, og så indkapslet i den en Jehovas Vidner-menighed, siger han og fortæller om en af de store livsomvæltende oplevelser, han tidligt havde i København.
- En dag vandrede jeg ind i en kvindefestival i Fælledparken, hvor jeg pludselig var omgivet af 30.
000 nøgne kvinder.
Dér tænkte jeg: 'Wow, nu bliver jeg nødt til at smide alt væk, jeg har lært'.
Livet i Danmark er det første år præget af farens seksuelle misbrug, som Kim Leine også beskriver i sin debutroman.
Det tager ham et års tid at indse, at farens handlinger ikke er okay.
- Man er sårbar, når man kommer fra en lukket sekt.
De havde deres regelsæt, som jeg havde været nødt til at smide overbord.
Så måtte jeg nyorientere mig.
Og så sagde jeg nej til min far, fortæller han på en konstaterende måde, så man ikke er i tvivl om, at det er lykkes ham at skabe en vis distance til historien.
København-Nuuk-Østgrønland-Langeland-Østgrønland, 1989-2000Kim Leine uddanner sig til sygeplejerske i København, møder en dansk kvinde og får to børn.
I 1989 flytter familien til Nuuk i Grønland, hvor han skal arbejde som sygeplejerske.
- Mit projekt var at blive grønlænder, og det gjorde jeg på alle mulige måder.
Jeg lærte sproget ret godt, siger han og fortæller, at det faktisk lykkedes ham at blive accepteret i det grønlandske samfund.
Den varme modtagelse ender dog med at kamme over i det, Kim Leine selv kalder en 'erotisk lykkerus'.
- Jeg væltede rundt i Nuuk og havde et utal af kærester og korte forbindelser alle mulige steder, mens jeg stadig var gift og havde to børn derhjemme.
- Det udviklede sig til seksuel afhængighed.
Men det var også vidunderligt - det føltes som en slags hævn over min far og den incest.
Men det var også forfærdeligt, fordi det ødelagde forholdet til min kone, selvom hun var meget tålmodig, siger han.
Efter tre år med dobbeltliv i Nuuk, flytter familien til Østgrønland, hvor de lever et stille og roligt familieliv, fortæller han.
Kim Leine får arbejde som stationssygeplejerske og begynder samtidig at skrive.
Efter nogle år flytter de tilbage til Danmark, til Langeland, så børnene kan få en bedre skolegang og udforske deres danske identitet.
Kim Leine drømmer stadig om at blive forfatter, men han kan ikke tænke på andet end Grønland og må tilbage.
Han begynder med egne ord at 'pendle' til Grønland for at arbejde i den samme østgrønlandske bygd – men de to verdener er svære at kombinere.
- De to steder, Danmark og en bygd i Grønland, de er så forskellige, at de kan ikke eksistere i ens hoved på samme tid.
Og så bliver man nødt til at vælge.
Og der valgte jeg Grønland, men det var et svært valg.
Samtidig fravalgte jeg børnene, og det havde jeg det forfærdeligt med, fortæller Kim Leine, som i 2000 bliver skilt fra sin kone.
Østgrønland-København-Østgrønland, 2001-04I efteråret 2001 får Kim Leine et nervesammenbrud.
Han lider af angst og depression, som leder til selvmedicinering.
- Jeg kan huske den første portion af kodein (smertestillende, red.
), jeg tog.
Jeg sad på min sofa i Grønland og så i fjernsynet en flyver flyve ind i World Trade Center.
Jeg tænkte: 'Hold da kæft, nu går verden ned med flaget, og jeg går ned med flaget.
Det passer perfekt'.
Den oplevelse bliver begyndelsen på en længevarende jagt på den lykkefølelse, han følte første gang, han tog kodein.
Misbruget tager til, udvikler sig til morfinindsprøjtninger og kulminerer i 2004 med en indlæggelse på Rigshospitalets psykiatriske afdeling.
- Jeg længtes efter at tage hul på bylden, det med min far.
Nu havde jeg chancen, men der var ligesom ikke nogen interesse fra hans side.
Det var en skuffelse, fortæller Kim Leine, som efter tre måneder er tilbage i Grønland, hvor han hurtigt ender samme sted: I et heftigt morfinmisbrug.
- Jeg havde ikke fået bearbejdet eller forstået mit problem.
Og så skete det samme, bare i tredobbelt hastighed.
Det endte med, at jeg efterlod nogle blodige sprøjter på personaletoilettet på afdelingen.
© GyldendalUddrag fra 'Kalak'Petidin er navnet på det stof der lyser fred over mine nervesynapser hver nat mellem tolv og seks.
Der findes mange derivater af opiumsvalmuens frø, men kun petidin kan få denne bølge af stilhed til at rejse sig i mit blod.
Når jeg skyder det i venen, mærker jeg først en kølighed brede sig op ad armen.
I nogle sekunder opstår der et tomrum i brystet, så fosser det ind, flyder over diger og bolværk og fylder mig til randen, og jeg trækker vejret dybt ind og slipper det langsomt ud igen og lader alt snavset og affaldet følge med til havs.
Jeg er fuld, fra top til tå, af to millimeter glasklar, lugtfri væske.
Og verden trækker sig sammen, bliver mindre og mindre, indtil den kan balancere på et knappenålshoved, så udvider den sig igen, ny og renslikket og sølvskinnende.
Østgrønland-Telemark-København, 2004-07Kim Leine bliver bortvist fra sin arbejdsplads og rejser endnu en gang fra Grønland.
Men denne gang er det med kurs mod barndommens bygd i Norge og sit gamle drengeværelse.
Her begynder han at skrive på det, der ender med at blive debutromanen 'Kalak', navngivet efter det øge-/kælenavn, han havde fået af grønlænderne.
- Jeg kunne mærke, at nu.
.
.
nu dur det.
Der var hul igennem til en ny nerve, en ægthed.
Der stod noget på spil, som ikke havde gjort det før, siger Kim Leine, som skrev romanen færdig i et kælderlokale på Langeland, tæt på ekskonen og de to børn.
For at kunne skrive romanen hentede han en væsentlig erfaring fra sine år som sygeplejerske.
- Jeg tog det, jeg kalder 'det kolde øje' med ind i skrivningen.
Som sygeplejerske er man jo nødt til at konfrontere det værste og være en søjle af ro, kølighed og nøgternhed.
Det er et godt billede på at arbejde som forfatter, for der må man også konfrontere det værste, uden at vige bort, siger han og tilføjer:- Det var en kæmpe befrielse at skrive 'Kalak', for jeg objektiviserede det, der var mit liv, de ting, jeg følte skam og vrede over.
Så var det som om, det fordampede, og jeg tænkte, nå ja, det skete.
Nu må jeg komme videre med mit liv.
I januar 2007 udkommer 'Kalak' på forlaget Gyldendal, og med den ved Kim Leine, at han er færdig med det selvbiografiske stof:- Det var ikke dér, jeg ville være, i det der lille mørke rum, hvor man skriver flere tusinde sider om sig selv.
Så er det bedre at vende den anden vej, for så åbner verden sig eksponentielt, og du kan skrive om hvad som helst, siger han.
Ørestad, 2018Siden 2007 har Kim Leine skrevet syv romaner og tre børnebøger, flere af dem historiske romaner med Grønland som omdrejningspunkt.
Selvom han har vundet flere priser og har et godt forhold til mange forfatterkollegaer, så har hans sene debut og blandede nationalidentitet gjort, at han står lidt udenfor.
- Jeg kom vaklende ind fra vildmarken og snublede ind i dansk litteratur.
Og det er sådan, det skal være for mig, tror jeg.
Følelsen af ikke at høre til kan være meget frugtbar som forfatter.
En anden frugtbar følelse, fortæller Kim Leine, er den angst, som han stadig lever med.
Angsten for ikke at være god nok.
- Angsten er også ens ven, når man er forfatter.
Det er den, der giver nerve til det, man laver.
Angsten er den vigtigste drivkraft, den har en vældig energi i sig, siger han.
Men her i sin 'borgerlige ramme', Ørestad-rækkehuset med kone, børn og faste arbejdstider, kan han med sindsro sige, at identitetsjagten er indstillet:- Min rastløshed er oppe i min hjerne nu.
Jeg skriver måske ti sider om dagen, og der får jeg den der energi ud, der er oppe i hovedet.
Og som jeg tidligere har forvaltet på destruktiv vis.
- Nu er jeg ligeglad med, hvem jeg er.
Når man bliver over 50, kan man godt tillade sig at sige 'skid hul i det'.
Forfatter Kim Leine  Forfatter Kim Leine  Forfatter Kim Leine 1 / 3Forfatter Kim Leine 1 / 3Forfatter Kim Leine 2 / 3Forfatter Kim Leine 3 / 3FacebookTwitterKopier linkEmner:Grønland|Kim Leine (forfatter)|København|Litteratur|Jehovas Vidner




https://www.dr.dk/nyheder/viden/teknologi/adskilt-ved-foedslen-astronomer-finder-solens-tvilling

TeknologiAdskilt ved fødslen: Astronomer finder Solens "tvilling"Stjernen er næsten identisk med Solen og kan være det bedste sted at lede efter liv i Universet.
Stjernehoben Trumpler 14, som består af over 2000 stjerner, minder om den Solen og dens tvillinger blev til i.
Billedet her er taget af Hubble-teleskopet.
Af Søren Bjørn-Hansen25.
nov.
2018 kl.
07.
01Bemærk: artiklen er mere end 30 dage gammelLæs opEn international forskergruppe har gjort en sjælden opdagelse 184 lysår borte.
Her skinner en stjerne, der er næsten identisk med Solen.
Og huser den planeter, kan den være det perfekte sted at lede efter liv, mener den danske astrofysiker Christoffer Karoff:- Finder vi en planet omkring den her stjerne i den rigtige afstand ville det være det mest oplagte sted at lede efter liv i universet.
Læs også:Kæmpeplanet fundet ved stjerne nær vores solsystemEfter alt at dømme blev stjernen med det mundrette navn HD 186302 født i samme stjernetåge som vores Sol og på samme tidspunkt for ca.
4,6 milliarder år siden.
Dannet sammen med SolenForskergruppen bag opdagelsen er ret sikre på, at der ikke kun er tale om ligheder, men at stjernen er en decideret tvilling til Solen, skriver de i en pressemeddelelse.
I dag er vores solsystem relativt isoleret.
Men da Solen blev dannet for milliarder af år siden, var den en del af en tæt flok af unge stjerner, der alle blev født i samme stjernetåge.
De blev dog splittet kort tid efter fødslen af Mælkevejens tidevandskræfter.
Og siden har stjernerne rejst væk fra hinanden gennem flere milliarder år.
Men forskerne fra det såkaldte AMBRE projekt, leder ihærdigt efter de adskilte familiemedlemmer.
Og her matchede HD186302.
Næsten identisk sammensætningStjernen har cirka samme alder, samme indhold af metaller og samme grad af kulstofisotoper som Solen.
Nærmere en tvilling kommer man ifølge forskerne ikke.
Lighederne er så slåene, at de kun er fundet én gang før, da astronomer i 2014 opdagede stjernen HD1628265.
Læs også:Overraskende fund: Dødbringende stjerne gemmer sig i MælkevejenVed at se på stjernernes ligheder, kan astronomerne blive klogere på det miljø, som Solen blev dannet i og dermed også blive klogere på Solen.
- Det giver os mulighed for at bruge den her stjerne til at studere Solen.
Er den ligesom Solen på alle andre måder?
, siger Christoffer Karoff.
- Det kan afsløre små forskelle, der kan være væsentlige.
Det perfekte sted at lede efter livAt stjernen er så tæt på Solen, åbner samtidigt for en meget spændende mulighed.
Der er nemlig en teoretisk mulighed for, at den fjerne stjerne måske huser planeter, som kan være blevet sået med de samme betingelser for liv, som Jorden blev ved solsystemets dannelse, forklarer en af forskerne bag i pressemeddelelsen.
- Nogle teoretiske beregninger viser, at der er en ikke-ubetydelig sandsynlighed for, at livet spredte sig fra Jorden til andre planeter, siger astronomen Vardan Adibekyan.
Ifølge Christoffer Karoff er det meget nærliggende at tænke sådan.
For det eneste liv vi kender, er opstået omkring Solen.
Så hvis der er en planet i kredsløb om HD186302, er den værd at kigge nærmere på.
Næste skridt er da også at skanne for eventuelle planeter i kredsløb om stjernen - og sammenligne dem med planeterne i vores solsystem.
Forskningen er publiceret i det videnskabelige tidsskrift Astronomy and Astrophysics.
FacebookTwitterKopier linkEmner:Videnskab




https://www.dr.dk/nyheder/viden/klima/forskning-klimaforandringer-truer-eksklusive-troeffelsvampe

KlimaForskning: Klimaforandringer truer eksklusive trøffelsvampe Dansk svampeekspert tvivler.
Derimod tror han, at svampene rykker længere nordpå mod Danmark.
Der er flere forskellige trøfler, og priserne varierer meget.
Men kiloprisen kan ligge på helt op til cirka 20.
000 kroner kiloet.
Her ses et par Périgord-trøfler på et marked i franske Sainte-Alvere i 2017.
Af Kim Rathcke Jensen25.
nov.
2018 kl.
07.
01Bemærk: artiklen er mere end 30 dage gammelLæs opSorte trøfler er dyre.
De kan koste flere tusinde kroner kiloet.
Og for kokke og madelskere er de en fantastisk ingrediens, der er blevet kaldt for “køkkenets diamanter”.
Men klimaforandringerne truer de sorte svampe, der mest findes i skovbunde i Italien og Frankrig.
Svampene er måske endda helt på vej til at forsvinde, viser ny forskning, der er offentliggjort i Science of The Total Environment.
Det kan være slut for trøflerne om blot 50-80 år.
Læs også:Nyd bananerne mens du kan: De forsvinder måske snartForskerne har set på mere end de seneste 30 års nedbør og temperaturer i Middelhavsområdet.
Informationerne har de koblet sammen med årets vinterhøst af trøfler.
Og ved at bruge forskellige klimaberegninger kommer de frem til, at det tørrere og varmere klima kan have udryddet trøflerne inden 2100.
- Det her er en stærk advarsel om, hvordan klimaforandringer kan påvirke os i den nære fremtid, siger Paul Thomas, University of Stirling, i en udtalelse om resultatet.
- Resultaterne viser, at der er behov for initiativer, der kan bevare og beskytte denne vigtige og ikoniske art.
Det kunne være for eksempel være trøffelplantager i nye områder, hvor der i fremtiden er mere favorabelt klima, siger Paul Thomas i udtalelsen.
Svampe flytter sig tæt på DanmarkChristian Lange, der er svampeekspert på Statens Naturhistoriske Museum, understreger, at han ikke har læst forskningsartiklen, men han tvivler på, at vi helt skal vinke farvel til trøflen.
- Svampe er gode til at flytte sig.
Og lige præcis den her art er ikke en, der i mine øjne vil blive fanget.
Jeg tror, at den vil rykke nordpå og nærme sig den danske grænse, siger Christian Lange.
Faktisk er spiselige arter af trøfler allerede fundet i Danmark, og i 2015 blev der fundet en af de helt sjældne af slagsen på Lolland.
Læs også:Ekstrem dyr og sjælden trøffel fundet på LollandDermed kan der være godt nyt for danske fans af trøffelpasta og -risotto.
I Danmark skal vi måske nærmere begynde at glæde os til at finde flere trøfler i naturen.
- Vi ser jo allerede en øget forekomst af ting, som vi regner for mest at høre hjemme i Sydeuropa.
Vi finder oftere og oftere for eksempel insekter og svampe, som vi regner for at være sydlige, siger Christian Lange.
Det er for eksempel insekter som blodcikaden eller flammelibel, der de senere år er kommet til Danmark.
Læs også:Se vores nye kryb: Klimaforandringer lokker insekter til DanmarkAf svampe er det for eksempel satans rørhat, som ifølge Christian Lange alene i 2018 blev fundet på 15 forskellige steder rundt om i landet.
FacebookTwitterKopier linkEmner:Videnskab|Frankrig|Italien|Klimaændringer|University of Stirling




https://www.dr.dk/nyheder/udland/syriske-medier-50-civile-er-ramt-af-giftgasangreb-i-aleppo

UdlandSyriske medier: 50 civile er ramt af giftgasangreb i AleppoCivile bliver behandlet for vejrtrækningsproblemer og sløret syn på hospital i Aleppo efter formodet angreb.
)25.
nov.
2018 kl.
02.
10Bemærk: artiklen er mere end 30 dage gammelLæs opMindst 50 civile er lørdag blevet behandlet på hospitalet efter et formodet giftgasangreb i syriske Aleppo.
Ifølge syriske statsmedier er det oprørsgrupper, der står bag angrebet i den regeringskontrollerede by i det nordlige Syrien.
De fleste af dem, der måtte behandles, havde vejrtrækningsproblemer og sløret syn.
Det fortæller læger til statsligt tv.
En læge oplyser, at to personer - herunder et barn - er i kritisk tilstand.
Tv-billeder viser læger og sygeplejersker, der hjælper civile mænd og kvinder, som ligger i hospitalssenge.
Direktøren for Det Syriske Observatorium for Menneskerettigheder, Rami Abdulrahman, fortæller, at der var en stærk lugt af gas i Aleppo, efter at flere projektiler var blevet affyret.
Oprørskommandanter og personer fra oppositionen afviser udmeldingerne fra regeringen og nægter at have brugt giftgas i Aleppo.
Oprørerne beskylder den syriske regering for at forsøge at undergrave en eksisterende våbenhvile og politiske forhandlinger.
Tidligere lørdag blev mindst syv civile dræbt i et regeringsangreb mod et oprørskontrolleret område i Idlib-provinsen.
I Aleppo besøgte den lokale guvernør, Hussein Diab, de tilskadekomne på hospitalet.
Han fortæller til statsligt tv, at 41 mennesker er indlagt og beskylder oprørere for at stå bag angrebet.
Senere har de syriske sundhedsmyndigheder opjusteret antallet af sårede til 50.
Ifølge myndighederne er der tegn på, at der er anvendt klorin under angrebet.
Projektilerne landede i kvarteret al-Khalidiya, og på grund af vind spredte gassen sig hurtigt.
Det fortæller Aleppos politichef, Essam al-Shali, til statsligt tv.
En af de tilskadekomne fortæller, at en dårlig lugt spredte sig, efter projektilerne havde ramt.
- I denne her by er vi ofte udsat for missilangreb, men dette er første gang, at vi har lugtet sådan en lugt, siger personen uden at oplyse sit navn.
Statsligt tv rapporterer, at regeringsstyrker gengældte angrebet og ramte kilden bag.
Dog uden at give yderligere oplysninger.
/ritzau/APFacebookTwitterKopier link




https://www.dr.dk/nyheder/indland/jyske-og-fynske-kunder-vaelger-toget-fra

IndlandJyske og fynske kunder vælger toget fraPå fire år har knap hver sjette passager i Jylland og på Fyn opgivet toget.
På Sjælland melder DSB  om nogenlunde samme antal togrejser, mens tallet er faldet kraftigt i Jylland og  på Fyn.
25.
nov.
2018 kl.
06.
37Bemærk: artiklen er mere end 30 dage gammelLæs opNæsten fire millioner togrejser vest for Storebælt er siden 2013 forsvundet.
Det svarer ifølge tal fra Danmarks Statistik til, at mere end 15 procent af alle togpassagerer i Jylland og på Fyn har valgt toget fra, skriver Jyllands-Posten.
Udviklingen er fortsat i 2018, hvor DSB har mistet yderligere tusindvis af kunder.
På Sjælland, hvor trængslen på vejene vokser kraftigt, holder togene til gengæld nogenlunde på kunderne.
Her har S-togene siden 2016 imidlertid også mistet passagerer.
Underdirektør Aske Wieth-Knudsen fra DSB peger på øget konkurrence fra billige biler, nye og billige fjernbusser samt problemer med sporarbejder, nye togsignaler, forsinkelser og aflysninger som hovedårsager.
Læs også:Regeringen vil spare 300 millioner på jernbanerHos Dansk Industri kalder direktør for DI Transport Michael Svane situationen "kritisk" og "en konsekvens af rigtig mange års dårlig varetagelse af jernbanen".
Han ærgrer sig over, at flere og flere medarbejder kommer til at spilde tid på at holde i bilkøer rundt omkring i stedet for at bruge mere klimavenlige toge - hvor de også kunne have mulighed for at arbejde,Transportminister Ole Birk Olesen (LA) ærgrer sig.
- Nu skal vi gennem nogle år, hvor jernbanenettet bliver moderniseret, og så skal vi herefter til at genopbygge togets positive image.
/ritzau/FacebookTwitterKopier linkEmner:Liberal Alliance|Ole Birk Olesen (politiker)|DSB|Fyn|Erhverv




https://www.dr.dk/nyheder/udland/taiwanerne-siger-nej-til-aegteskab-mellem-homoseksuelle

UdlandTaiwanerne siger nej til ægteskab mellem homoseksuelleEt flertal af vælgerne i Taiwan har sagt nej til homoægteskaber.
Forfatningsdomstol mener det modsatte.
Lørdag stod folk i kø i Taiwan for at afgive deres stemme i en folkeafstemning om ægteskab mellem personer af samme køn.
)25.
nov.
2018 kl.
07.
02Bemærk: artiklen er mere end 30 dage gammelLæs opEt ægteskab bør kun være mellem en mand og en kvinde, mener et flertal af vælgerne i Taiwan.
Det står klart efter en folkeafstemning i går i det lille selvstyre.
Selv om folkeafstemningen kun er vejledende, er resultatet et stort tilbageslag for LGBT-par, som havde håbet, at deres ø ville bliver det første sted i Asien, som tillader ægteskab mellem to personer af samme køn.
Afstemningen var arrangeret af en række kristne organisationer.
Kristne udgør omkring fem procent af Taiwans befolkning og er fortalere for den traditionelle kinesiske familiestruktur.
Nærmer sig deadline fra domstolResultatet af folkeafstemningen går imod en afgørelse fra landets forfatningsdomstol fra maj 2017.
Her bad domstolen taiwanske politikere om at gøre ægteskab mellem personer af samme køn lovligt inden for to år.
På grund af forfatningsdomstolens afgørelse ventes det da også, at folkeafstemningens resultat vil frustrere politikerne, som nærmer sig deadline for at lovliggøre ægteskab mellem homoseksuelle til maj næste år.
Mange politikere stiller op til genvalg i 2020.
Politikere fra præsident Tsai Ing-wens regeringsparti foreslog allerede i maj 2016 at legalisere ægteskab mellem homoseksuelle, men udsatte deres forslag til efter forfatningsdomstolens beslutning.
/ritzau/FacebookTwitterKopier linkEmner:Tsai Ing-wen (politiker)|Taiwan|Parforhold|Valg og folkeafstemninger|Homoseksualitet




https://www.dr.dk/nyheder/regionale/fyn/roeg-ud-af-vinduerne-og-hoej-bas-hashvrag-skal-faa-flere-unge-til-gennemfoere

FynRøg ud af vinduerne og høj bas: Hashvrag skal få flere unge til at gennemføre uddannelseI Odense Kommune tages der utraditionelle metoder i brug for at blive hashfri uddannelsesby inden 2025.
'Hashvraget' har med røg ud af vinduet og rapmusik i højtalerne i denne uge kørt rundt til 13 ungdomsuddannelser i Odense for at nå målet om at blive en hashfri uddannelsesby inden 2025.
Af Jonatan Grau Møller og Carl Odorico25.
nov.
2018 kl.
07.
49Bemærk: artiklen er mere end 30 dage gammelLæs opHvad gør man, hvis man som kommune mener, at der er for mange, der ikke kan gennemføre en uddannelse på grund af et hashmisbrug?
Man allierer sig med et hashvrag.
Det er i hvert fald strategien i Odense Kommune.
Her har man sat et mål om, at kommunen i 2025 skal være en hashfri uddannelsesby.
Hashfri uddannelsesbyI 2016 erklærede Odense Kommune et mål om, at byen skal være en hashfri uddannelsesby.
Formålet er:At flere unge påbegynder og gennemfører en ungdomsuddannelseAt frafald fra ungdomsuddannelser pga.
hashrygning reduceresAt der bygges bro mellem forebyggelse, risikoadfærd samt rådgivnings- og behandlingstilbudAt understøtte det robuste ungeliv i overgangen fra grundskole til ungdomsuddannelse og uddannelsesforberedende tilbud.
Kilde: Odense KommuneDerfor tager de utraditionelle metoder i brug for at fange de unges opmærksomhed.
En gammel Volkswagen Lupo L3 - hashvraget.
Med høj rapmusik og røg ud af vinduerne har bilen i denne uge tourneret rundt på kommunens 13 ungdomsuddannelser.
Det går ikke ubemærket hen i skolegården foran HF i Odense.
- Jeg synes, det er fedt.
Det fanger opmærksomheden, og man lægger mærke til den.
Blandt andet fordi de spiller musik, som passer til vores musiksmag.
Jeg tænker, det er en god måde at komme ud og lave noget andet end et foredrag, siger Benjamin Poulsen, der går i 1.
q.
Han bakkes op af klassekammeraten Trine Jørgensen.
- Jeg synes, det er en mega fed idé.
Det rammer godt.
Da jeg var på vej til skole, tænkte jeg: 'Hvorfor holder der en bil inde i skolegården?
'.
Jeg synes, den rammer rigtig godt, så jeg håber, at folk tænker over det, forklarer hun.
Hashvrag.
wavMindre hash mere uddannelseFormålet med at have færre unge, der ryger hash, er, at Odense Kommune vil have flere til at tage en uddannelse.
Her er hashvraget en central del af kampagnen.
- Vi håber, at det bliver en lille opmærksomhed i forhold til, at det sjældent er en super god idé at ryge en masse hash samtidig med, at man gerne vil tage en uddannelse, forklarer Torben Vangsted, der er rusmiddelkonsulent i Odense Kommune.
Bilen skal ses som et alternativ til de mere klassiske foredrag, ligesom der også er lavet undervisningsmateriale, så man kan tale om rusmidler i 14 forskellige fag.
- Vi gør det som en del af en større indsats.
Vi tænkte, at det ville være godt at have en lidt anden vinkel på det.
Det er et forsøg på at ramme de unge, hvor de er.
Det er lidt en prank på, at vi i perioder oplever, at der er nogen, der kører rundt på skolerne og prøver på at sælge hash eller andre rusmidler til de unge, fortæller Torben Vangsted.
Ifølge Trine Jørgensen rammer kampagnen plet.
- Jeg kender selv et par stykker, der tyer til den fede.
Og jeg synes, det er irriterende, at folk bliver sløvere.
Jeg synes, de bliver en smule drænede af det, så jeg synes, det er en fed idé og en mega god kampagne, de har stablet på benene, siger hun.
Som en del af kampagnen vil Odense Kommune give "skæve" facts om hash via de sociale medier.
FacebookTwitterKopier linkEmner:Odense Kommune|Brug af euforiserende stoffer|Uddannelse|Volkswagen|Odense




https://www.dr.dk/nyheder/udland/may-i-brev-til-briterne-jeg-vil-kaempe-med-hjerte-og-sjael

BrexitSe temaUdlandMay i brev til briterne: Jeg vil kæmpe med hjerte og sjælI dag skal EU-ledere beslutte, om de vil godkende en skilsmisseaftale med briterne.
(Arkiv) Den britiske premierminister, Theresa May, forsøger at få folkeopbakning om brexit-aftale i et åbent brev, der er blevet bragt i en række af Storbritanniens største aviser.
Af Christina Nordvang Jensen25.
nov.
2018 kl.
07.
07Bemærk: artiklen er mere end 30 dage gammelLæs opStorbritannien går en lys fremtid i møde med både forsoning og fornyelse.
Det lover den britiske premierminister, Theresa May, i et åbent brev til briterne forud for, at EU-ledere i dag ventes at godkende den skilsmisseaftale, som brexit-forhandlerne har forhandlet på plads.
I brevet, der er blevet bragt i flere af landets største aviser, forsikrer hun briterne om, at det er en god aftale og opfordrer til, at de bakker op om den.
- Det er en aftale om en lysere fremtid, som gør os i stand til at udnytte de muligheder, der ligger foran os.
Det bliver en aftale, der er i vores nations interesse.
En aftale for hele nationen og alle borgere - uanset om du stemte "forlad" eller "bliv", skriver Theresa May med henvisning til afstemningen i 2016, hvor briterne besluttede at melde sig ud af EU.
EU-præsident Donald Tusk har meldt ud, at alle EU-ledere bør godkende aftalen.
Læs også:EU og briter er enige om udkast til fremtidigt forholdStørste udfordring i parlamentetEfter topmødet mellem EU-lederne i dag går turen videre til Storbritannien, hvor det britiske parlament skal stemme om aftalen.
En endnu større udfordring, som Theresa May i brevet fastslår, at hun er helt klar til.
- Jeg vil kæmpe med hjerte og sjæl for at vinde afstemningen og for at levere denne aftale for Storbritannien og alle vores borgere, skriver Theresa May.
Som det ser ud nu, er der stor modstand mod aftalen i det britiske parlament, og Theresa May kan få svært ved at samle det nødvendige flertal.
Blandt andet har tre oppositionspartier meldt ud, at de vil stemme nej, og flere af Theresa Mays egne partifæller er ligeledes modstandere af aftalen.
Læs også:Kim Bildsøe: May står over for en kæmpe opgave på hjemmefrontenBriterne forlader efter planen EU ved udgangen af marts næste år, og parterne arbejder derfor for at opnå en skilsmisseaftale inden.
Derefter kan forhandlingerne om det fremtidige forhold mellem EU og Storbritannien begynde.
Du kan læse hele Theresa Mays brev til befolkningen her.
FacebookTwitterKopier linkEmner:Donald Tusk (politiker)|EU|Storbritannien|Theresa May (politiker)|EU-forhold




