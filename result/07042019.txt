https://www.dr.dk/nyheder/udland/krybskytte-draebt-af-elefant-og-spist-af-loever-i-sydafrika

UdlandKrybskytte dræbt af elefant og spist af løver i SydafrikaManden menes at være dræbt, mens han ulovligt var på jagt efter næsehorn i en nationalpark.
Krybskytter, der ulovligt jagter næsehorn, er et tilbagevendende problem i Kruger Nationalpark i Sydafrika (arkivfoto).
Af Anton Lind07.
apr.
2019 kl.
21.
48Bemærk: artiklen er mere end 30 dage gammelLæs opDer var ikke meget tilbage at lede efter, men efter flere dages eftersøgning lykkedes det tirsdag rangerne i en sydafrikansk nationalpark at finde ligresterne af en formodet krybskytte.
Manden var blevet meldt dræbt af en elefant, men det eneste, rangerne har fundet af ham, er hans kranie og et par bukser.
Omstændighederne på stedet pegede på, at en flok løver havde spist det meste af ham, skriver Kruger Nationalpark i en pressemeddelelse.
Politiet er nu ved at undersøge de nærmere omstændigheder bag dødsfaldet.
På jagt efter næsehornManden var sammen med fire andre taget ind i nationalparken mandag for at jage næsehorn.
En elefant var dog pludselig gået til angreb og havde slået manden ihjel.
Hans partnere fortalte ifølge det lokale politi, at de derefter havde båret hans lig hen til en nærtliggende vej, så han ville blive fundet af forbipasserende næste dag.
Herefter underettede de familien, der anmeldte det til nationalparken, som igangsatte eftersøgningen.
Både rangere til fods og i luften ledte hele mandagen, indtil mørket satte eftersøgningen på pause.
En udvidet eftersøgning fortsatte tirsdag, hvor det altså lykkedes at finde resterne af manden.
Tre mænd er blevet anholdt sigtet for ulovligt at bære våben, ulovlig indtrængen og forsøg på krybskytteri.
Farligt at tage ind til fodsKruger Nationalparks administrerende direktør, Glenn Phillips, benytter lejligheden til at advare folk om tage ind i nationalparken.
- At tage ind i Kruger Nationalpark ulovligt og til fods er ikke klogt, og det indebærer mange farer, hvilket den her episode også er bevis på.
- Det er meget trist at se den afdødes døtre sørge over tabet af deres far, og endnu værre, at man kun har kunnet finde meget lidt af hans rester, siger han.
Ifølge Kruger Nationalpark er Afrikas sorte næsehorn stærkt udrydningstruet, efter bestanden på verdensplan faldt fra cirka 65.
000 i 1970 til cirka 2.
400 i 1995.
Det er dog lykkedes at få bestanden op på cirka 5.
000, hvoraf mellem 349 og 465 lever i Kruger Nationalpark.
Den sydafrikanske regering bruger løbende mange ressourcer på at beskytte næsehornene for krybskytter.
De er nemlig hele tiden på jagt efter deres horn, som kan sælges som medicin i østen.
I nogle verdensdele til en pris, der er højere end kokain, skriver CNN.
FacebookTwitterKopier linkEmner:Sydafrika|Dyr|Naturbeskyttelse|Afrika|CNN




https://www.dr.dk/sporten/fodbold/superliga/ob-erkender-homofobiske-tilraab-mod-fischer-det-er-staerkt-beklageligt

SuperligaOB erkender homofobiske tilråb mod Fischer: ’Det er stærkt beklageligt’Viktor Fischers anklage om homofobiske tilråb mod ham fra OB’s fans bliver nu bekræftet af fynboerne selv.
Jens Jakob Thomasen fra OB jagter FC Københavns Viktor Fischer.
Af Frederik Palle07.
apr.
2019 kl.
23.
15Bemærk: artiklen er mere end 30 dage gammelLæs opTrods en intens topkamp i Superligaen mellem OB og FC København røg det sportslige lidt i baggrunden efterfølgende.
FCK-profilen Viktor Fischer kunne nemlig efter kampen fortælle, at han havde oplevet homofobiske tilråb i løbet af kampen.
Det er en påstand, der nu bliver bekræftet af OB’s kommercielle direktør, Jack Jørgensen.
- Jeg hørte det desværre selv på stadion i dag.
De råbte noget med, at han var homo, og det er jo stærkt beklageligt, forklarer Jack Jørgensen til DR.
Viktor Fischer var i fokus på TV3+ efter kampen, da han stod på midten af banen og hævngerrigt sendte fankys op mod OB-fansene.
Han kunne derefter fortælle, hvad grunden var til det.
- Der bliver sunget homofobiske sange fra OB-fansene flere gange i løbet af kampen mod mig personligt.
Det skal på ingen måde accepteres, at der bliver sunget homofobisk.
Jeg synes, at det skal sidestilles med racistiske tilråb fra fans.
Så jeg håber, at det kan belyse, at OB’s fans har et problem med det, forklarede Viktor Fischer efter kampen.
Jack Jørgensen fortæller, at man nu vil kigge nærmere på, om man kan finde frem til, hvem det var, men før de finder ud af det, kan de ikke sige, om det vil få konsekvenser for de indblandede fans.
Læs også:Fischer og Kvist anklager OB-fans for homofobiske råb- Som klub tager vi stærkt afstand fra det, fordi det hører ikke hjemme nogen steder.
Bestemt heller ikke på et fodboldstadion, så det beklager vi på vores fans’ vegne, og det er noget, vi skal have en snak med dem om de nærmeste dage, forklarer Jack Jørgensen.
- Heldigvis er det et fåtal, men det er ærgerligt, at det skal gå ud over den samlede fangruppe, fordi det fortjener de ikke.
Der er enkelte tosser, der går over stregen, og det er beklageligt, siger han.
- Vi skal have en snak omkring opførsel som OB-fan og den klub, som vi repræsenterer.
Det er lige meget, om det er homofobiske tilråb eller racisme.
Ingen af de to ting hører hjemme nogen steder i det danske samfund.
Det hører under samme kategori, og det er bare ikke i orden, lyder det fra den kommercielle direktør i OB.
FC København vandt kampen 1-0 på et mål af Dame N’Doye et kvarter før tid.
FacebookTwitterKopier linkEmner:FC København|Odense Boldklub|Viktor Fischer (fodboldspiller)|Fodbold|Homoseksualitet




https://www.dr.dk/nyheder/indland/dommer-varetaegtsfaengsler-sigtede-efter-rungsted-skyderi

IndlandDommer varetægtsfængsler to sigtede efter Rungsted-skyderiTo mænd er fængslet i fire uger, mens tre andre får anholdelsen opretholdt i tre døgn.
Fem unge mænd er sigtet for at have planlagt og udført skuddrabet på en 20-årig mand og såret fire andre med skud, knivstik og en påkørsel med en bil.
Af Kasper Duncan Gram (Video)07.
apr.
2019 kl.
21.
07 | opdateret 07.
apr.
2019 kl.
21.
50Bemærk: artiklen er mere end 30 dage gammelLæs opNordsjællands Politi har i dag fremstillet fem unge mænd i grundlovsforhør efter gårsdagens skudepisode nær Rungsted Station.
De er sigtet for at have planlagt og udført skuddrabet på en 20-årig mand og såret fire andre med skud, knivstik og påkørsel med en bil.
Læs også:20-årig dræbt og fire mænd såret ved skyderi i RungstedHer til aften har en dommer afgjort, at to af mændene skal varetægtsfængsles i fire uger.
Det kom frem ved grundlovsforhøret i Retten i Hillerød:- Den ene af de to er blevet set løbe fra stedet, fortæller DR's retskorrespondent, Trine Maria Ilsøe om dommerens begrundelse for den ene af varetægtsfængslingerne.
Lørdag den 6.
april blev en 20-årig mand fra Nivå dræbt af skud under et opgør tæt ved Rungsted Station.
Her blev fire unge mænd også såret af henholdsvis skud, knivstik og en påkørsel.
Fem mænd i 20'erne er sigtet for i fælllesskab at have planlagt og udført drabet og de fire drabsforsøg.
De sigtede nægter sig skyldige, den ene har dog tilstået besiddelse af et skydevåben.
Ifølge Nordsjællands Politi har de implicerede alle relation til bandegrupperinger.
Tre andre er fortsat anholdtDe tre sidste mænd er ikke varetægtsfængslet, men har fået deres anholdelse opretholdt i tre dage, hvor politiet får mulighed for at udbygge bevismaterialet mod dem.
Herefter skal en dommer igen tage stilling til, om de fortsat skal holdes bag tremmer.
Grundlovsforhøret varede i fem timer, og pressen havde kun adgang i kort tid, før retsmødet fortsatte for lukkede døre.
Læs også:Politiet om skuddrab i Rungsted: 'Vi vil være synligt til stede'Politiet har haft 22 personer anholdt i efterforskningen af sagen, og det er endnu uvist, om samtlige gerningsmænd er anholdt.
Vidner i området har hørt seks skud og et brag ved 18-tiden i går, hvorefter politiet ankom og afspærrede over hundrede meter af Rungsted Strandvej.
Man arbejder ud fra en tese om, at det er en lokal konflikt mellem personer med banderelationer fra lokalområdet.
Nordsjællands Politi opfordrer fortsat vidner til at kontakte dem med spor i sagen.
FacebookTwitterKopier linkEmner:Kriminalitet|Nordsjællands Politi|Rungsted|Sjælland|Retsvæsen




https://www.dr.dk/nyheder/udland/skandale-under-opsejling-i-bulgarsk-eu-kulturby-politikere-vil-bremse-lgbt-udstilling

UdlandSkandale under opsejling i bulgarsk EU-kulturby: Politikere vil bremse LGBT-udstillingKommunens kulturchef kalder politikernes indgreb for 'diskrimination og censur'.
Åbningen af kulturhovedstaden blev markeret med fyrværkeri, men nu er der mere negative toner over Plovdiv (arkivfoto).
Af Anton Lind07.
apr.
2019 kl.
21.
03Bemærk: artiklen er mere end 30 dage gammelLæs opEn mindre skandale lurer i en af årets to europæiske kulturhovedstader, Plovdiv, der er Bulgariens næststørste by.
Byen er - ligesom Aarhus var det i 2017 - udvalgt af EU til i hele 2019 at hylde europæisk kulturs rigdom og diversitet.
Men flere byrådsmedlemmer i Plovdiv kæmper for at bremse en fotoudstilling på grund af dens LGBT-tema, der går under navnet 'Balkan Pride'.
Europæisk KulturhovedstadI 1985 lagde EU's ministerråd grundstenen for det program, som i dag hedder European Capital of Culture (Europæisk Kulturhovedstad).
Formålet er at fremhæve og styrke mangfoldigheden i europæisk kultur.
Programmet skal knytte bånd mellem Europas forskellige befolkningsgrupper gennem en øget forståelse af kulturelle forskelle og ligheder.
Athen blev i 1985 udpeget som den første Europæiske Kulturby.
Siden 1999 har programmet heddet Europæisk Kulturhovedstad (European Capital of Culture).
Mandag skal byrådet stemme om at anbefale at fjerne kommunens kulturchef, og indtil videre er der støtte fra 21 af 50 byrådsmedlemmer, som håber på, at afstemningen kan tvinge borgmesteren til tage affære.
Det hele er ifølge The Guardian orkestreret af medlemmer fra det ultranationalistiske og konservative regeringsparti VMRO, som blandt andet også har fået opbakning fra dele af venstrefløjen.
Passer ikke til konservative PlovdivUdstillingen skal efter planen vise billeder fra tidligere pride-begivenheder i Balkan-området og medfølges af en koncert og et debatforum i byen.
Den er organiseret af The Glas Foundation, der kæmper for rettigheder til LGBT-borgere.
Men udstillingen hører ikke hjemme i Plovdiv, lyder det.
- Vi vil ikke have dem, og vi vil bruge alle lovlige og hvis nødvendigt ulovlige midler til at stoppe dem, siger Alexander Sidi fra VMRO.
I lokallisten Forenet Plovdiv, der støtter forslaget, handler det om, at man hellere skulle bruge offentlige midler på ting, der passer bedre til byen.
- Plovdiv er mere eller mindre en konservativ by.
Andre projekter skulle være prioriteret, siger Evelin Paraskov fra Forenet Plovdiv ifølge The Guardian.
'Diskrimination og censur'Plovdivs kulturchef, Svetlana Kuyumdzhieva, hvis stilling nu står på usikker grund, kalder byrådsmedlemmernes indgreb en 'grim provokation'.
Hun påpeger, at projektet som europæisk kulturhovedstad kræver en garanti for, at politikerne ikke blander sig.
- Sådan en indblanding kan kun ses som diskrimination og censur.
- Det her kan påføre seriøse skader til det ry og image, vi har opbygget de seneste fem år, siger hun.
Ifølge The Guardian kæmper Bulgarien med stigende homofobi.
En undersøgelse af The Glas Foundation viste i marts, at kun en ud af tre bulgarere ville have det fint med at have en homoseksuel nabo.
Plovdiv er europæisk kulturhovedstad i 2019 sammen med den italienske by Matera.
FacebookTwitterKopier linkEmner:Bulgarien|The Guardian|EU|Lokalpolitik|Ligebehandling




https://www.dr.dk/sporten/fodbold/superliga/saa-der-maal-se-alle-weekendens-superligamaal-paa-99-sekunder-3

SuperligaSÅ' DER MÅL Se alle weekendens Superligamål på 99 sekunderFC København tog et afgørende skridt i guldkampen, da FC Midtjylland smed point i Esbjerg.
Af Niklas Brandt Pedersen07.
apr.
2019 kl.
20.
46Bemærk: artiklen er mere end 30 dage gammelLæs opViseren i Superligaens guldbarometer begynder så småt at pege mod København efter denne weekends kampe.
FC København hoppede nemlig yderligere to point foran de forsvarende mestre FC Midtjylland, så københavnerne nu fører tabellen med fem point.
I videoen øverst i artiklen kan du se målene fra begge guldfavoritternes kampe, og så kan du også nyde kasser fra de fire andre opgør i Superligaen.
FacebookTwitterKopier linkEmner:FC København|FC Midtjylland|Fodbold|København|Esbjerg




https://www.dr.dk/sporten/fodbold/superliga/kneben-sejr-bringer-fc-koebenhavn-meget-taettere-paa-guldet

SuperligaKneben sejr bringer FC København meget tættere på guldetFC København trak søndag yderligere fra i toppen af Superligaen med en kneben 1-0-sejr ude over OB.
07.
apr.
2019 kl.
20.
05 | opdateret 07.
apr.
2019 kl.
22.
49Bemærk: artiklen er mere end 30 dage gammelLæs opFC København leverede i mandags en velforberedt aprilsnar, hvor klubbens angriber Dame N'Doye stoppede karrieren med øjeblikkelig virkning.
Søndag beviste N'Doye, hvor dårlig en joke det var.
Den senegalesiske angriber stod bag det enlige mål, der sørgede for en 1-0-sejr til FCK ude over OB.
Med sejren trak FCK yderligere fra i toppen af Superligaen.
FCK fører ligaen med 67 point efter 28 kampe.
FC Midtjylland har fem point færre på andenpladsen.
For anden uge i træk udnyttede FCK, at FCM snublede i den tætte guldkamp.
Midtjyderne spillede tidligere søndag 2-2 ude mod Esbjerg, som scorede det sidste mål i overtiden.
I spillerunden forinden havde FCM også spillet uafgjort, mens FCK vandt lige så knebent med 1-0 hjemme over Esbjerg.
I søndagens kamp var Dame N'Doye en af banens bedste spillere.
Han scorede det afgørende mål efter 77 minutter.
N'Doye blev sat flot op af FCK's midtbanespiller Nikolaj Thomsen, som fantasifuldt skubbede bolden videre med hælen.
OB-stopperen Jeppe Tverskov mistede et skridt i den bageste kæde på grund af den overraskende aflevering, så N'Doye alene igennem nemt kunne udplacere OB-keeper Sten Grytebust med et hårdt spark.
Forinden havde FCK skabt en stor chance, men Viktor Fischer, der var tilbage efter en mindre skade, hamrede bolden på stolpen.
Også FCK-backerne Nicolai Boilesen og Peter Ankersen forsøgte sig med afslutninger, men Grytebust stod effektivt i vejen.
OB havde også flere farlige forsøg i kampen, men ind ville bolden ikke for fynboerne.
Blandt andre Tverskov var tæt på at snitte bolden i mål, men forsøget strøg lige forbi den ene stolpe.
/ritzau/FacebookTwitterKopier linkEmner:Dame N'Doye (fodboldspiller)|FC København|Nicolai Boilesen (fodboldspiller)|Fodbold|Esbjerg




https://www.dr.dk/sporten/fodbold/superliga/fischer-og-kvist-anklager-ob-fans-homofobiske-raab

SuperligaFischer og Kvist anklager OB-fans for homofobiske råbFC København-spillerne Viktor Fischer og William Kvist hørte homofobiske tilråb under søndagens kamp mod OB.
Viktor Fischer (i sort) i aktion i kampen mod OB.
07.
apr.
2019 kl.
21.
50 | opdateret 07.
apr.
2019 kl.
21.
59Bemærk: artiklen er mere end 30 dage gammelLæs opFodbold var ikke det eneste tema efter søndagens superligakamp i Odense mellem OB og FC København.
FCK-angriberen Viktor Fischer kritiserede OB-fansene for at komme med homofobiske tilråb under opgøret, som FCK endte med at vinde 1-0.
- Sidst vi spillede i Odense, var der homofobiske tilråb fra OB-fansene, og det var der flere gange igen i dag.
Bagefter var det rigtig dejligt at stå med sejren, siger Fischer til TV3+ ifølge bold.
dk.
Efter sejren gik Fischer ned mod OB-fansene og tildelte dem fingerkys, hvilket kun provokerede dem yderligere.
- Homofobi skal ikke accepteres, og det skal ses på linje med racisme.
Jeg håber, at hvis ikke Superligaen gør noget ved det, så skal OB selv gøre noget ved det i forhold til deres fans.
- Nogen vil måske mene, at man skal holde sig for god til at råbe til fansene, men jeg valgte at gøre det.
Nu håber jeg, det bliver belyst, at OB's fans synger homofobiske sange mod spillerne, siger Fischer.
FCK-veteranen William Kvist hørte også tilråbene fra nogle af OB-fansene, da han varmede op nede i den ene ende, inden han blev skiftet ind.
- Man bliver lidt træt og ked af det.
Jeg troede, at vi var vokset fra det.
Men der var åbenbart et par stykker, der stadig synes, at det hører sig til i 2019.
- Vi skal gøre noget ved det.
Det skal væk.
Jeg tror og håber, at OB's fanklub gør noget ved det.
Det skal ud, siger William Kvist til TV3+.
OB har ikke forholdt sig til den konkrete situation, men en time efter slutfløjt lagde de et tweet op, hvor de tager afstand fra homofobiske tilråb.
- Odense Boldklub tager naturligvis stærkt afstand fra homofobiske tilråb.
Vi er godt klar over, at fodbold kalder på de store følelser, og man kan blive sur, vred og skuffet.
Men vi vil ikke acceptere tilråb, som har homofobisk, racistisk eller diskriminerende karakter, skriver de.
Dame N'Doye scorede kampens enlige mål i Odense, og det var senegaleserens mål nummer 100 i FCK-trøjen.
FCK fører Superligaen med 67 point efter 28 kampe.
Det er fem point mere end FC Midtjylland på andenpladsen.
/ritzau/FacebookTwitterKopier linkEmner:Dame N'Doye (fodboldspiller)|FC København|Odense Boldklub|Fodbold|Odense




https://www.dr.dk/sporten/tennis/wozniacki-taber-aarets-foerste-finale-fandt-aldrig-noeglen-til-nedbryde-amerikaner

TennisWozniacki taber årets første finale: Fandt aldrig nøglen til at nedbryde amerikanerCaroline Wozniacki tabte en tæt kamp mod amerikanske Madison Keys i finalen i grusturneringen i Charleston.
Caroline Wozniacki mødte for hård modstand i dag, da hun tabte til amerikaneren Madison Keys.
07.
apr.
2019 kl.
21.
00 | opdateret 07.
apr.
2019 kl.
21.
10Bemærk: artiklen er mere end 30 dage gammelLæs opCaroline Wozniacki var i sin første WTA-finale i år søndag aften, men her måtte danskeren kigge langt efter sejren i Charleston.
Den danske tennisprofil tabte i to sæt til amerikanske Madison Keys med 6-7 (5/7), 3-6 i et opgør, der var en hårdtslående amerikaner mod en dansk fighter, indtil Wozniackis kræfter slap op.
Dermed lykkedes det ikke for 28-årige Wozniacki at hente sin første WTA-turneringssejr siden oktober 2018, hvor danskeren sejrede i China Open og nåede op på 30 turneringssejre i karrieren.
24-årige Keys kan med sejren notere sig sin første sejr i Charleston og sin fjerde turneringssejr i alt.
Efter to gange at have tabt til Wozniacki var amerikaneren ganske enkelt for hård en modstander på dagen for danskeren, der var i sin tredje finale i Charleston, hvor hun vandt i 2011.
Første sæt blev en lang affære, hvor de to spillere måtte ud i tiebreak for at afgøre tingene efter 6-6.
Før tiebreaket havde det været lige frem mod 4-4.
Wozniacki blev brudt først i kampen, men brød tilbage til 2-2 umiddelbart efter.
Foran 4-3 havde Wozniacki to muligheder for at bryde Keys, men det blev 4-4, og her leverede Keys sin uprovokerede fejl nummer 18, inden Wozniacki kort efter servede sig foran 5-4.
Danskeren virkede generelt til at have et lille overtag, men amerikaneren kom ud og servede sig rent på 5-5, og Wozniacki var efterfølgende nede 0-30 i egen serv, men hun sled sig tilbage og bragte sig foran 6-5.
Keys udlignede dog med et rent serveparti, og så skulle sættes afgøres i tiebreak.
Her smed Wozniacki to server, da hun var bagud 3-4.
Keys gjorde det samme, og Wozniacki servede derfor igen bagud 5-6, men en kanon baghånd sikrede Madison Keys første sæt efter en time og et minuts spil.
Foran 1-0 i andet sæt voldte amerikaneren Wozniacki store udfordringer i danskerens serv, men en bold i nettet gav Wozniacki en fordel, og efter endnu en fejl af Keys udlignede Wozniacki til 1-1.
Danskeren sled for at udligne til 2-2, mens Keys noget nemmere hamrede sig foran igen i sin serv, og det lignede en amerikaner på vej mod sejren.
Kræfterne begyndte at slippe op for Wozniacki, der blev brudt til 2-4, og Keys serverede sig rent foran 5-2.
Wozniacki nåede at reducere, men glæden varede kort, da Madison Keys havde mest styrke tilbage og servede finalesejren hjem.
/ritzau/FacebookTwitterKopier linkEmner:Caroline Wozniacki (tennisspiller)|Tennis




https://www.dr.dk/nyheder/indland/guld-i-rasleboesserne-kraeftens-bekaempelse-indsamler-33-millioner-kroner

IndlandGuld i raslebøsserne: Kræftens Bekæmpelse indsamler 33 millioner kronerFremgang at spore efter et par år med aftagende indtjening i indsamlingen.
Tina Christiansen (th.
) og hendes to sønner er ude med indsamlingsbøsserne i Hjørring.
(© (c) DR)Af Kasper Duncan Gram (Video)07.
apr.
2019 kl.
19.
56Bemærk: artiklen er mere end 30 dage gammelLæs opMere end 26.
000 indsamlere har i dag stemt dørklokke for Kræftens Bekæmpelse.
- Det er helt fantastisk, vi er dybt taknemmelige over, at så mange har bidraget i dag, siger Jesper Fisker, der er direktør for Kræftens Bekæmpelse.
Foreløbigt er indholdet af raslebøsserne opgjort til 33 millioner kroner, hvilket er en fremgang på 600.
000 kroner i forhold til sidste år.
Samtidig kan Kræftens Bekæmpelse glæde sig over en fremgang på cirka 1.
000 flere frivillige indsamlere.
Handler om at kunne give tilbageFor Tina Christensen er indsamlingen blevet en fast familietradition, efter hun sidste år gennemgik behandling for brystkræft:- Det ligger mig meget nært at give igen, for jeg føler også, at vi samler ind til, at jeg og andre i samme båd har kunnet få behandling, fortæller social- og sundhedshjælperen fra Hjørring.
Hun er i dag rask og samlede ind sammen med sin mand og tre børn iført en hvid vimpel, hvor det fremgik, hvorfor hun valgte at samle ind:"Fordi at jeg stadig er her" lyder begrundelsen på Tina Christiansens vimpel.
(© (c) DR)Nedadgående kurve peger nu opadÅr Endeligt regnskab (Første optælling)2018 - 33,5 mio.
kr.
(32,4 mio.
kr.
)2017 - 35,8 mio.
kr.
(34.
1 mio.
kr.
)2016 - 37,4 mio.
kr.
(36,5 mio.
kr.
)2015 - 36,3 mio.
kr.
(34.
6 mio.
kr.
)2014 - 35,6 mio.
kr.
(34.
6 mio.
kr.
)2013 - 34,7 mio.
kr.
(33,5 mio.
kr.
)2012 - 31,5 mio.
kr.
(30,1 mio.
kr.
)2011 - 31,6 mio.
kr.
(30,5 mio.
kr.
)2010 - 35,6 mio.
kr.
(33,2 mio.
kr.
)2009 - 33,1 mio.
kr.
(30,5 mio.
kr.
)Kilde: Kræftens BekæmpelseMed dagens resultat tyder det på, at Kræftens Bekæmpelse får samlet flere penge ind efter et par år med en lille nedgang.
Indsamlingsresultatet plejer nemlig at stige i omegnen af en million fra den første optælling til det endelige resultat ligger fast.
Dermed er det ikke utænkeligt, at 33 millioner kroner i år overgår resultatet på 33,5 millioner fra sidste år.
Rekorden for organisationens landsindsamling på 37,4 millioner kroner blev sat i 2016, hvor omkring 28.
000 indsamlere hjalp til.
Kræftens Bekæmpelse anvender 62 procent af indsamlingsbeløbet til kræftforskning, 19 procent til patienstøttesamarbejde, 16 til oplysning og forebyggelse samt 3 procent til administration.
FacebookTwitterKopier linkEmner:Kræftens Bekæmpelse|Kræft|Økonomi|Hjørring




https://www.dr.dk/sporten/cykling/danskerne-forbavsede-cykelverdenen-i-maegtige-flandern-en-kaempe-forskel-karrieren

CyklingDanskerne forbavsede cykelverdenen i mægtige Flandern: 'En kæmpe forskel for karrieren'Både Kasper Asgreen og Cecilie Uttrup Ludwig sluttede på podiet i Flandern Rundt, og det var svært at skjule glæden over topplaceringerne.
Kasper Asgreen og Cecilie Uttrup Ludwig sluttede begge på podiet i Flandern Rundt.
Af Frederik Palle og Tobias Hansen07.
apr.
2019 kl.
20.
40Bemærk: artiklen er mere end 30 dage gammelLæs opDet var noget af en cykeloplevelse, som de danske cykelfans fik i dag på de snørklede belgiske veje.
En tredjeplads hos kvinderne og andenplads hos herrerne giver endnu et vink om, at fremtiden i dansk cykling er sikret.
Cecilie Uttrup Ludwig var på forhånd det bedste bud hos kvinderne, men en podieplads var alligevel en tak højere, end man havde turde håbe på.
Og for herrerne var det bare en gedigen overraskelse, at Kasper Asgreen endte med en andenplads.
- Der er en god generation lige nu.
Jeg tror helt sikkert, at det er motiverende, at vi kan holde os op imod hinanden.
Det er rigtig godt for min karriere fremadrettet.
Jeg får vist, at jeg kan være med i de største løb, lyder det fra Kasper Asgreen.
Den danske arbejdshest hos Deceuninck – Quick Step var oprindeligt slet ikke på startlisten, men et afbud gjorde, at han fik muligheden for at deltage som hjælperytter.
Men som løbet udviklede sig, var Asgreen pludselig et af de bedste kort på det stjernespækkede hold.
- Det var aldrig planen, at det var mig, de skulle køre for.
Men når man sidder med i finalen, så får man en chance.
Kasper Asgreen- Da vi kommer op over Paterberg den sidste gang, troede jeg på, at jeg kunne køre med.
Jeg sad de sidste 40 kilometer og var på grænsen af en krampe, som bare ville låse benene fuldstændig, siger Kasper Asgreen.
- Havde jeg fået den krampe på en af stigningerne, så kunne jeg have stået der de næste fem minutter og forsøgt at få musklerne til at slappe af igen.
Så det er først over den sidste stigning, at jeg begynder at tænke over, at det kunne være fedt med en top ti, lyder det fra danskeren.
Men det blev meget bedre end top ti.
Kasper Asgreen fik til ordre at arbejde for Yves Lampaerd til en spurt, men pludselig gav en almindelig føring et hul, og så gik han efter andenpladsen.
- Det var aldrig planen, at det var mig, de skulle køre for.
Men når man sidder med i finalen, så får man en chance, siger Kasper Asgreen.
- Jeg er rigtig glad og stolt lige nu.
Det er et virkelig stort resultat for mig, siger han.
En mindst lige så glad treerSelvom det måske ikke var lige så overraskende, at Cecilie Uttrup Ludwig blev nummer tre i kvindernes Flandern Rundt, så var der mindst lige så meget glæde at mærke efterfølgende.
Danskeren har aldrig været bleg for at vise følelser efter hendes store resultater, og reaktionen efter Flandern Rundt i dag var ikke en undtagelse.
- Jeg er som en svamp.
Jeg suger bare alt den energi til mig, der kommer fra de utallige tilskuere på de lange brostensstykker.
Det er så fedt at opleve, og det giver lidt ekstra til at træde endnu hårdere, siger Cecilie Uttrup Ludwig.
Top tre i Flandern RundtHerrer1.
Alberto Bettiol, EF Education First2.
Kasper Asgreen, Deceuninck – Quick Step3.
Alexander Kristoff, UAE-Team EmiratesKvinder1.
Marta Bastianelli, Team Virtu Cycling2.
Annemiek van Vleuten, Mitchelton-Scott3.
Cecilie Uttrup Ludwig, Bigla Pro Cycling- Til præmieceremonien var den store mængde af mennesker bare så glade.
De råber og skriger.
Det er det fedeste.
Det er jo det, som vi lever og kører for, forklarer hun.
Det var danskeren selv, som faktisk skabte løbet med sit angreb på Oude Kwaremont, hvor hun sprængte feltet med et kraftfuldt angreb.
I spurten på de sidste meter mod Marta Bastianelli og Annemiek van Vleuten var der dog ikke meget tilbage.
- Når man er i momentet, kan man jo smage sejren.
Men ja, benene var desværre ikke til mere end en tredjeplads.
Der var ikke mere til sidst.
Jeg sidder sammen med verdensklasseryttere.
Så cadeau til dem, forklarer hun.
- At være i fronten af Flandern Rundt er for sindssygt.
Men jeg kunne kun gøre det, fordi jeg havde et så fedt team, der bare hjalp mig gennem hele dagen.
De arbejdede så hårdt for mig, lyder det fra Cecilie Uttrup Ludwig.
Sejren til Marta Bastianelli var en smule dansk, selvom hun er italiener.
Hun kører nemlig for det danske cykelhold Team Virtu, der er ejet af Bjarne Riis.
FacebookTwitterKopier linkEmner:Cecilie Uttrup Ludwig (cykelrytter)|Cykelsport|Kasper Asgreen (cykelrytter)|Belgien|Team Virtu Cycling




https://www.dr.dk/sporten/live/bold-bold-wozniacki-taber-finalen-i-charleston

LiveBOLD FOR BOLD Wozniacki taber finalen i CharlestonCaroline Wozniacki spiller finale i Charleston mod amerikanske Madison Keys.
Følg kampen her.
Af Frederik Palle07.
apr.
2019 kl.
19.
06 | opdateret 07.
apr.
2019 kl.
21.
05Bemærk: artiklen er mere end 30 dage gammelLæs opFacebookTwitterKopier linkEmner:Caroline Wozniacki (tennisspiller)




https://www.dr.dk/nyheder/regionale/syd/politikere-faar-socialt-klippekort-moed-en-narkoman-i-en-time

Syd- og SønderjyllandPolitikere får 'socialt klippekort': Mød en narkoman i en timeEsbjergs politikere får nu et 'socialt klippekort', så de bliver klogere på byens udsatte mennesker.
Politikerne i Esbjerg Byråd kan nu mødes med narkomaner og andre misbrugere og få en større forståelse for deres tilværelse.
(Arkivfoto).
Af Ulrik Bang-Mørch og Bo Bechsgaard07.
apr.
2019 kl.
19.
38Bemærk: artiklen er mere end 30 dage gammelLæs opNarkomaner, misbrugere og hjemløse i Esbjerg skal fremover vise byrådspolitikerne rundt i livet på bunden af samfundet.
Det sker i projektet "Det sociale klippekort og De frivillige Byrådsvenner", som Udsatterådet i Esbjerg nu lancerer.
Vi håber, at det sociale klippekort kan blive vejen til bedre politiske beslutninger.
Nikolaj Kubel Olesen, Udsatterådets formand i EsbjergDet "sociale klippekort" er til byrådspolitikerne, som hver får tre klip og muligheden for at mødes en time med et af de mennesker, der på egen krop kender til blandt andet hjemløshed og misbrug.
- Vi håber, at det sociale klippekort kan blive vejen til bedre politiske beslutninger, siger Udsatterådets formand, Nikolaj Kubel Olesen.
Her er det 'sociale klippekort' , som politikerne i Esbjerg får tildelt.
Hvordan lever de deres livFormanden for Udsatterådet i Esbjerg har store forventninger til det nye initiativ.
- Ideen er at samle et korps af socialt udsatte, som er parate til ansigt til ansigt at møde politikerne og fortælle dem, hvordan de lever deres liv og oplever systemet, siger Nikolaj Kubel Olesen.
Jeg kan bruge klippekortet til at få en indsigt i, hvordan nogle af de udsatte mennesker lever deres liv.
Susanne Dyreborg, (DF), medlem af Esbjerg Kommunes social- og arbejdsmarkedsudvalgMedlem af Esbjerg Kommunes social- og arbejdsmarkedsudvalg, Susanne Dyreborg, fra Dansk Folkeparti ser store perspektiver i klippekortet.
- Jeg kan bruge klippekortet til at få en indsigt i, hvordan nogle af de udsatte mennesker lever deres liv, og hvordan vi kan hjælpe dem, siger Susanne Dyreborg og fortsætter:- Det er nødvendigt at møde dem.
Vi skal ud og møde dem på deres hjemmebane.
Vi får kun at vide, hvordan det er at være hjemløs eller misbruger ved at tale med dem, forklarer hun.
Dyr indsigtSusanne Dyreborg siger, at den eneste måde, politikerne kan hjælpe disse mennesker på, er ved at møde dem og spørge ind til deres behov.
- Så håber jeg også, at det politiske arbejde i udvalget bliver nemmere og mere effektivt, efter vi har mødt dem, siger hun.
Der vil være mange gevinster at hente for politikerne, når de møder de socialt udsatte, mener formanden for Udsatterådet i Esbjerg, Nikolaj Kubel Olesen.
- Politikerne skal møde et rigtigt menneske, der har en indsigt, de har faktisk en dyr indsigt.
Måske er nogle af de her folk blevet anbragt som 3-årige og har været i systemet, indtil de var 22 år, og nu lever de på gaden.
De erfaringer kan politikerne jo bruge, siger Nikolaj Kubel Olesen.
FacebookTwitterKopier linkEmner:Esbjerg|Dansk Folkeparti|Socialforhold|Esbjerg Kommune|Susanne Dyreborg (politiker)




https://www.dr.dk/nyheder/indland/dansk-politi-roses-til-skyerne-i-svindelsag-fra-socialstyrelsen

Millionsvindel i SocialstyrelsenSe temaIndlandDansk politi roses til skyerne i svindelsag fra SocialstyrelsenSamarbejdet var strålende, siger chef i Sydafrikas beslaglæggelsesmyndighed.
J.
P.
Willemse (tv.
) fra de sydafrikanske myndigheder samarbejdede med Interpol og dansk politi, da svindelmistænkte Britta Nielsen (th.
) og mange millioner skulle findes i efteråret.
Foto: Scanpix og DRAf Emma Toft og Louise Dalsgaard07.
apr.
2019 kl.
21.
01Bemærk: artiklen er mere end 30 dage gammelLæs opSamarbejdet mellem danske og sydafrikanske myndigheder var strålende i sagen om millionsvindel i Socialstyrelsen, hvor den 64-årige tidligere betroede medarbejder Britta Nielsen er hovedmistænkt.
Det siger chefen for den myndighed, der bekæmper økonomisk kriminalitet i Sydafrika, J.
P.
Willemse.
- Der var virkelig et godt samarbejde mellem de sydafrikanske og danske myndigheder, lyder det.
Britta Nielsen blev anholdt i landet den 5.
november sidste år.
Læs også:Den beskedne bogholder, der afslørede Britta: 'Selv antikvaren, hvor jeg køber bøger, har sagt tak'Han roser særligt det danske bagmandspoliti, SØIK, for at sende to efterforskere den lange vej til Sydafrika, så de kunne hjælpe med at finde frem til Britta Nielsen og beslaglægge de værdier, hun havde i landet.
Noget, der ifølge chefen var hårdt arbejde.
- Det var virkelig godt at have dem her i stedet for at tale over telefon eller mail, siger J.
P.
Willemse.
Den fysiske tilstedeværelse betød blandt andet, at papirarbejdet gik meget lettere i forhold til at indefryse og beslaglægge huse, bil og penge, fortæller han.
- Vi bad dem om at sætte sig ned med os, så vi kunne forstå de formodede ulovligheder i Danmark bedre, for vi kan ikke bare beslaglægge ejendom, hvis vi har bare har "hørt", at der er mistanke om kriminalitet, siger J.
P.
Willemse.
- Vi skal have en myndighedsperson til at lave en særlig juridisk erklæring om det, tilføjer han.
I alt har sydafrikanske myndigheder indtil videre fundet værdier for godt fem millioner danske kroner.
Nu er arbejdet i gang med at få pengene tilbage til den danske statskasse, der mangler 120 millioner kroner som konsekvens af Britta Nielsens formodede svindel.
Hurtigt fokus på SydafrikaSamarbejdet mellem dansk og sydafrikansk politi kom i stand omkring det tidspunkt, sagen eksploderede i medierne i Danmark - ved middagstid den 9.
oktober sidste år.
Her fortalte socialminister Mai Mercado (K) offentligheden om sagen, som hun betegnede som "gement tyveri".
Allerede om morgenen den 9.
oktober fik dansk politi lov til at sætte gang i ransagninger og beslaglæggelser i Sydafrika, hvor Britta Nielsen på det tidspunkt var mistænkt for at have en række værdier.
Den efterfølgende dag, 10.
oktober, lavede danske myndigheder en international arrestordre på Britta Nielsen, som havde været efterlyst i Danmark siden 30.
september, fordi politiet ikke kunne finde hende på hendes bopæl i Hvidovre.
Det fik det internationale politisamarbejde Interpol til at sætte et "rødt flag" på Britta Nielsen, så hun kunne blive anholdt i Sydafrika.
Og allerede inden to danske betjente landede i Sydafrika for at bistå med efterforskningen, var de sydafrikanske myndigheder i gang med at sikre værdier, så den danske statskasse kunne få nogle af de penge tilbage, som Britta Nielsen var mistænkt for at have overført til sig selv.
- Jeg fik et telefonopkald fra det danske bagmandspoliti.
Vi talte sammen, og der var vi allerede gået i gang med at identificere værdier i Sydafrika via vores lokale systemer, siger J.
P.
Willemse.
Da de to danske betjente efterfølgende ankom til Sydafrika, havde de lokale myndigheder ifølge J.
P.
Willemse allerede identificeret de fleste af Britta Nielsens og sønnens værdier.
Britta Nielsen og sønnen købte dette hus for knap én million kroner.
Nu er pengene beslaglagt.
Foto: Sydafrikansk politi.
Sønnens Landrover blev sat til salg i efteråret.
Pengene fra salget, knap 150.
000 danske kroner, er nu indefrosset.
Foto: Sydafrikansk politi.
En anden Landrover er også beslaglagt i sagen.
Den stod ved en landejendom i Sydafrika, som familien ejer.
Foto: Sydafrikansk politi.
Der er også beslaglagt ejendomme og jord i Sydafrika i sagen.
Foto: Sydafrikansk politi.
Britta Nielsen blev anholdt med omkring 300.
000 kroner på sig.
De er også beslaglagt.
Foto: DR.
1 / 5Britta Nielsen og sønnen købte dette hus for knap én million kroner.
Nu er pengene beslaglagt.
Foto: Sydafrikansk politi.
1 / 5Sønnens Landrover blev sat til salg i efteråret.
Pengene fra salget, knap 150.
000 danske kroner, er nu indefrosset.
Foto: Sydafrikansk politi.
2 / 5En anden Landrover er også beslaglagt i sagen.
Den stod ved en landejendom i Sydafrika, som familien ejer.
Foto: Sydafrikansk politi.
3 / 5Der er også beslaglagt ejendomme og jord i Sydafrika i sagen.
Foto: Sydafrikansk politi.
4 / 5Britta Nielsen blev anholdt med omkring 300.
000 kroner på sig.
De er også beslaglagt.
Foto: DR.
5 / 5Også ros til InterpolSelvom både danske og sydafrikanske myndigheder var til stede ved anholdelsen af Britta Nielsen i en luksuslejlighed den 5.
november tidligt om morgenen i Johannesburg, så var det en betjent fra Interpol, som stod for selve anholdelsen af den svindelmistænkte kvinde.
Samme betjent, Willem Van Der Heever, stod også for anholdelsen af sønnen en uge forinden i Johannesburgs Lufthavn, ligesom han stod for efterforskningen af sagen på sydafrikansk grund.
Og der er da også ros til folkene fra det internationale politisamarbejde, Interpol.
- De gjorde et virkelig godt arbejde med at anholde Jimmy Hayat og Britta Nielsen, siger chefen for myndigheden, der bekæmper økonomisk kriminalitet i Sydafrika, J.
P.
Willemse.
Den 8.
november blev både mor og søn stillet for en dommer i Sydafrika, som besluttede, at de kunne løslades på betingelse af, at de fulgte med Interpol til lufthavnen.
Her stod medarbejdere fra det danske bagmandspoliti klar til at ledsage dem i flyet til Danmark, hvor de ankom den 9.
november.
Dagen efter blev de varetægtsfængslet i et grundlovsforhør.
Sønnen er mistænkt for groft hæleri, men nægter sig skyldig.
Britta Nielsen er mistænkt for groft databedrageri.
Det er uklart, hvordan hun stiller sig.
Bagmandspolitiet forventer snart af beslutte, om de sigtede skal anklages formelt.
Personerne i svindelsagenBritta Nielsen.
Hovedmistænkt.
Sigtet for groft bedrageri.
Fængslet.
Uklart hvordan hun stiller sig.
Jimmy Hayat.
Søn.
Sigtet for groft hæleri.
Fængslet.
Nægter sig skyldig.
Samina Hayat.
Datter.
Sigtet for groft hæleri.
Nægter sig skyldig.
Jamilla Hayat.
Datter.
Sigtet for groft hæleri.
Nægter sig skyldig.
Svigersøn.
Sigtet for groft hæleri.
Nægter sig skyldig.
Sjovt at arbejde sammenSamarbejdet gik faktisk så godt, at den sydafrikanske chef nu skal fortælle om det på en konference i Rumænien om internationalt samarbejde i forbindelse med bekæmpelse af økonomisk kriminalitet til efteråret.
- Det var et ret sjovt arbejde.
Det var godt samarbejde, og det var godt at tale om det samarbejde, myndighederne har i hele verden, når det kommer til at bekæmpe økonomisk kriminalitet, siger J.
P.
Willemse.
De forskellige myndigheder i Europa og andre lande, der arbejder med økonomisk kriminalitet, har et formelt samarbejde, der hedder CARIN.
Samarbejdet gør, at hvert land har en kontaktperson, som andre lande verden over nemt kan komme i kontakt med.
FacebookTwitterKopier linkEmner:Det Konservative Folkeparti|Mai Mercado (politiker)|Sydafrika|Kriminalitet|Økonomisk kriminalitet




https://www.dr.dk/nyheder/indland/i-haelene-paa-britta-nielsen-venner-i-sydafrika-aabnede-helt-uvidende-doerene-under

Millionsvindel i SocialstyrelsenSe temaIndlandI hælene på Britta Nielsen: Venner i Sydafrika åbnede helt uvidende dørene under hendes flugtDR Nyheder har fulgt sporene efter den 64-årige svindelmistænkte kvinde.
Af Emma Toft, Louise Dalsgaard og DR's retskorrespondent Trine Maria Ilsøe07.
apr.
2019 kl.
20.
25Læs opLørdag den 29.
september 2018.
Dansk politi leder efter den svindelmistænkte Britta Nielsen på hendes privatadresse i Hvidovre.
Hun er der ikke.
Politiet opsøger hendes to døtre.
Deres mor er nok taget på ferie, siger de ifølge politiet, men de fortæller ikke, hvor hun er.
Politiet leder forgæves.
Flere dage forinden har Britta Nielsen vist sin flybillet, fundet sig til rette i flysædet og sat kursen mod Sydafrika.
Den 23.
september lander hun i millionbyen Johannesburg.
Hun flyver direkte videre med et indenrigsfly til kystbyen Durban, hvor hun mødes med sin søn, Jimmy Hayat.
Britta Nielsen når at være på flugt i seks uger, inden politiet tidligt om morgenen den 5.
november anholder hende i den lejelejlighed, hun overnatter i.
Hun er nemlig hovedmistænkt i en stor og opsigtsvækkende sag herhjemme om tyveri af mindst 120 millioner kroner fra statskassen.
Sagen har nu været efterforsket i et halvt år, og bagmandspolitiet forventes snart at tage stilling til, om Britta Nielsen formelt skal anklages for forbrydelsen.
Selv har hun ikke taget stilling til sigtelsen.
DR Nyheder er fulgt i Britta Nielsens fodspor for at undersøge, hvad der skete, mens Britta Nielsen var efterlyst, og hvor mange penge der måske kan komme tilbage til statskassen.
Britta Nielsen efter anholdelsen i Sydafrika i efteråret.
Britta bor hos venner i SydafrikaBritta Nielsen og hendes søn parkerer mandag den 1.
oktober deres bil ved et hus få hundrede meter fra stranden og de store bølger ved den sydafrikanske kyst nær millionbyen Durban.
I huset bor et vennepar af familien, Mette Valentin og hendes mand Jacob.
De har inviteret den danske kvinde og hendes voksne søn til at overnatte hos dem fra den 1.
til 4.
oktober, fordi de skal se på huse i kystbyen Southbroom.
- De er venner af familien, så dørene har altid været åbne, fortæller Mette Valentin, da DR møder hende i Sydafrika.
Vennerne har kendt Britta Nielsen og sønnen i 13 år.
Særligt båndet mellem parret og Britta Nielsens søn er tæt.
Familierne har faktisk investeret i jord i samme område nær den kendte Kruger Nationalpark i Sydafrika.
Men på trods af det kender vennerne ikke til den omfattende svindelsag, som snart eksploderer i danske medier.
Faktisk er det kun nogle få ansatte i Socialstyrelsen, Socialministeriet og hos politiet, der ved, at en navngiven og betroet medarbejder i Socialstyrelsen er mistænkt for at have svindlet med millioner af offentlige kroner – et beløb, der vokser markant dag for dag i takt med, at sagen undersøges.
For selvom Socialstyrelsen allerede anmelder sagen til politiet den 25.
september, og Britta Nielsen i dybeste hemmelighed bliver fængslet uden selv at være til stede søndag den 30.
september, så er der stille om sagen i offentligheden.
Af anmeldelsesrapporten hos politiet står der tydeligt noteret ”ingen presse!
!
!
!
!
!
!
!
”.
DR's retskorrespondent Trine Maria Ilsøe (tv.
) møder Mette Valentin (th.
) i kystbyen Southbroom, hvor Britta Nielsen købte et hus.
Foto: DRKøber hus, mens sagen rullerDe fire dage i den lille kystby Southbroom byder på god stemning.
- Vi hygger os, tager ud og spiser, går lidt på noget shopping og snakker om forskellige venneting, fortæller Mette Valentin.
Hvad Britta Nielsen og Mette Valentin ellers taler om under besøget, ønsker hun ikke at fortælle, da sagen stadig bliver efterforsket.
Vennerne følger den 64-årige kvinde fra Hvidovre rundt i Southbroom, hvor folk bor mellem palmer, strand, golfbane og aflukkede indkørsler.
Sammen ser de på tre-fire huse, som Britta og hendes søn er interesserede i at købe – ifølge vennerne med henblik på udlejning og indtjening.
- Det er et dejligt sted i forhold til natur og befolkning, og her er stille og roligt.
Det er nemt for mange mennesker at falde for, og det har det også været for Jimmy og hans mor, siger Mette Valentin.
Dette hus købte Britta Nielsen, mens hun var efterlyst internationalt og erklæret konkurs.
Handlen faldt dog til jorden.
Foto: DRBritta Nielsen og sønnen ender med at købe en lys etplansvilla med udendørsspa lige ud til en golfbane for knap én million kroner.
Sønnen underskriver salgskontrakten den 4.
oktober.
Det er nøjagtig samme dag, som Britta Nielsen bliver erklæret konkurs i Danmark.
Betalingen sker i portioner af cirka 160.
000 kroner over flere dage – både inden, men også efter at sagen om millionsvindel eksploderer i Danmark.
Jimmy Hayats advokat, Jan Schneider, ønsker ikke at kommentere oplysningerne, men siger, at sønnen vil komme med sin version af sagen under en eventuel straffesag.
Venner i chokDet kommer som et stort chok for Mette Valentin, da socialminister Mai Mercado (K) den 9.
oktober med alvor i stemmen fortæller offentligheden om sagen, som hun betegner som ”gement tyveri” fra samfundets allersvageste.
- Jeg får et hurtigt sug i maven, for det er ambivalent på en eller anden facon.
Det er svært, når man har kendt mennesker gennem så mange år, siger Mette Valentin.
Hun og manden har altid troet, at Britta Nielsens penge kom fra en arv.
Parret ser ikke deres logerende, efter at de forlader Southbroom den 4.
oktober.
På trods af det stopper sagen ikke her for Mette Valentin og hendes mand.
Artiklen fortsætter under kortetFøler sig mistænkeliggjortSelvom offentligheden ikke ved noget, har dansk politi allerede fra det første retsmøde i slutningen af september haft blikket rettet mod Sydafrika.
Og om morgenen den 9.
oktober, inden socialministeren fortæller om sagen, går senioranklager Kia Reumert ind ad de tunge døre til Københavns Byret, hvor en dommer siger god for, at der kan foretages ransagninger i Sydafrika.
Det bliver bestemt, at sydafrikansk politi skal beslaglægge alle værdier som for eksempel kontanter, ejendomme, værdifulde møbler, smykker, kunst og biler, som Britta Nielsen ejer i det store land.
Også hendes sydafrikanske bank skal udlevere kontoudtog og informationer om bankkonti og bankbokse.
Og allerede på dette tidspunkt beder anklageren om tilladelse til, at politiet kan foretage ransagninger hos det danske vennepar i Sydafrika i forsøget på at skaffe beviser i sagen mod Britta Nielsen.
Det viser dokumenter i sagen.
Politiet ved altså, at Britta Nielsen formentlig har været der på et tidspunkt.
DR i SydafrikaDR Nyheder er taget til Sydafrika for at kaste lys over, hvad der skete, mens Britta Nielsen var efterlyst, og for at finde ud af, hvor mange penge, der kan komme tilbage til den danske statskasse i sagen om millionsvindel med offentlige midler.
Under opholdet har DR Nyheder talt med en række personer med kendskab til sagen.
I dag føler parret, at sagen har gjort deres liv turbulent og hårdt.
De har blandt andet oplevet at få hadebeskeder fra folk.
Det har gjort ondt, fortæller Mette Valentin.
- Det har ikke været særlig sjovt, hverken for os personligt som mennesker og heller ikke som familie, for vi har været nogle ting igennem, som folk ikke kan forestille sig, siger Mette Valentin.
Har I følt jer mistænkeliggjort?
- Ja, helt sikkert, lyder svaret.
Mette Valentin fortæller, at parret har fortalt myndighederne om alt.
- Myndighederne i både Sydafrika og Danmark er orienteret om de fire dage, hvor Jimmy og Britta er hjemme ved os, så det er der fuld kontrol over.
Vi er gået videre med alt det, vi har kendskab til, siger hun.
Personerne i svindelsagenBritta Nielsen.
Hovedmistænkt.
Sigtet for groft bedrageri.
Fængslet.
Uklart hvordan hun stiller sig.
Jimmy Hayat.
Søn.
Sigtet for groft hæleri.
Fængslet.
Nægter sig skyldig.
Samina Hayat.
Datter.
Sigtet for groft hæleri.
Nægter sig skyldig.
Jamilla Hayat.
Datter.
Sigtet for groft hæleri.
Nægter sig skyldig.
Svigersøn.
Sigtet for groft hæleri.
Nægter sig skyldig.
Ophold langt fra DurbanSelvom politiet tidligt i forløbet har en god idé om, at Britta Nielsen opholder sig i Sydafrika, finder politiet hende ikke med det samme.
Både før og efter opholdet hos vennerne bor Britta Nielsen og sønnen i den store kystby Durban, hvor sønnen har en lejelejlighed, fordi han går på en lokal kokkeskole.
Og det lader til, at hverdagen til at begynde med går sin sædvanlige gang.
Sønnen er for eksempel coach i en kokkekonkurrence for børn, som foregår i det lokale butikscenter den 6.
oktober, selvom hans mor er efterlyst.
På det tidspunkt er sønnen ikke sigtet i sagen.
Britta Nielsens søn (i baggrunden) hjalp til i en kokkekonkurrence den 6.
oktober.
På det tidspunkt var han ikke sigtet.
Foto: FacebookMen det varer ikke ved.
Efter at sagen kommer på alles læber i Danmark den 9.
oktober, finder danske medier frem til et utal af detaljer om den hovedmistænkte 64-årige kvinde.
Et over ti år gammelt billede af en blond Britta Nielsen kommer på toppen af alle netaviser.
Billedet stammer fra en hesteaktion i 2007, hvor Britta Nielsen investerer 175.
000 kroner i et føl til sin datter, der har en stor interesse i springheste og siden kaster sig ud i handel med heste for flere millioner kroner.
Medierne sætter også kursen mod Sydafrika for at finde Britta Nielsen.
Det vil Britta Nielsen gerne undgå, har hun efterfølgende fortalt politiet.
Retsdokumenter viser, at Britta Nielsen og sønnen opholder sig i området omkring kokkeskolen i Durban frem til 19.
oktober.
Den dag opsøger flere danske medier – inklusiv DR – sønnen på hans bopæl, men får besked om, at han ”lige er taget af sted for nogle minutter siden.
”Dagen efter booker sønnen et ophold i en hytte, kaldet Pepper Tree Cottage, 12 timers kørsel og over 1.
000 kilometer fra Durban.
Det viser DR's research.
Her overnætter han sammen med Britta Nielsen fra 20.
til 22.
oktober.
Hytten ligger i den lille by Beaufort West nær en nationalpark og hovedvejen til Cape Town.
De to gæster efterlader ingen kommentar i gæstebogen, da de forlader stedet igen, fortæller udlejeren til DR.
Det er ellers noget, hun opfordrer gæster til.
På dette tidspunkt har Britta Nielsen rødbrunt hår, der ikke er nyfarvet, fortæller hun også.
Skaffer 500.
000 kroner i kontanterHvad Britta Nielsen og sønnen laver efter opholdet i hytten er uklart, men de forsøger at skaffe kontanter.
En dansk forretningsmand med en blakket fortid, Gunther Skarin, kommer ind i billedet.
Han har boet i Sydafrika i mange år og tager nu kontakt til en sydafrikansk mand ved navn Gavin De Agrela, som ofte har mange kontanter liggende.
- Han kom til mit hus og sagde, at han havde en ven, som havde brug for kontanter.
De var bange for at gå i banken, fortæller Gavin De Agrela til DR.
Gavin De Agrela går med til at hjælpe.
Af retsdokumenterne kan man se, at sydafrikaneren Gavin De Agrela modtager 1.
050.
000 rand, der betegnes som et lån.
Foto: DRFra sønnens konto, som Britta Nielsen har fuldmagt til, bliver der overført knap 500.
000 kroner til sydafrikanerens konto.
Overførslerne betegnes som lån og sker den 23.
, 24.
og 26.
oktober.
Sydafrikaneren giver kontanter den anden vej.
Britta Nielsen siger senere til sydafrikansk politi, at hun ville bruge de knap 500.
000 kroner til daglige udgifter.
En del af pengene bruger hun til at betale folk, der hjælper med transport, en advokat og steder at bo, fortæller Britta Nielsen også til politiet.
Ved et tilfælde møder DR Nyheder Gunther Skarin i Johannesburg i forbindelse med researchen.
Gunther Skarin vil ikke stille op til interview, men han bekræfter, at han bliver betalt for at hjælpe Britta Nielsen og sønnen med at skaffe kontanter tilbage i oktober.
Forretningsmanden Gavin De Agrela har fået indefrosset et beløb svarende til knap 500.
000 kroner i svindelsagen.
Foto: DRAnholdt i luksuslejlighedEfter pengeoverførslerne får dansk politi lavet en international arrestordre på sønnen.
Den er dateret 30.
oktober.
Og så går det hurtigt.
Samme aften bliver sønnen anholdt i Afrikas største lufthavn i Johannesburg.
Selv forklarer han, at han er på vej ud af Sydafrika til hovedstaden i Mozambique, fordi hans studievisum er ved at udløbe.
Og så kommer den danske statsborger Gunther Skarin igen på banen.
Til DR Nyheder fortæller han, at han er sammen med Britta Nielsen den 4.
november i en luksuslejlighed hos Weom Apartments, der ligger i Sandton-bydelen i Johannesburg.
Gunther Skarin betaler for, at Britta Nielsen kan bo i luksuslejligheden.
Dagen efter klokken 5:30 om morgenen den 5.
november anholder sydafrikansk politi Britta Nielsen i lejligheden.
Dansk politi og Interpol er også til stede.
- Vi ankom, og hun var ikke længere blond.
Hun havde tabt sig meget, var meget stille og så ned, fortæller J.
P.
Willemse fra de sydafrikanske myndigheder.
Politiet konfiskerer 300.
000 kroner fra Britta Nielsen.
Pengene er i sydafrikanske kontanter.
Sådan ser Weom Apartments ud på nogle af de reklamebilleder, der ligger på nettet.
Foto: WeomLettede efter anholdelsePå få dage opstår der enighed om, at Britta Nielsen og sønnen skal udleveres hurtigst muligt til Danmark.
Den 8.
november ser hele Danmark med, da en mørkhåret Britta Nielsen træder ind i det brune retslokale i Sydafrika, hvor hun sætter sig til rette på en af de hårde bænke iført spraglet bluse, sorte gamacher og crocs.
Kort tid efter får hun en dommers ord for, at hun kan løslades på betingelse af, at hun følger med politiet til lufthavnen og lader sig anholde ved ankomsten til Københavns lufthavn dagen efter.
Det samme sker for sønnen.
- Jeg tror ikke, de glædede sig, men jeg tror, at de var lettede over, at vi løste det i Sydafrika så hurtigt som muligt, og at det gik ret nemt, fortæller Stiaan Krause, der var forsvarer for Britta og sønnen i Sydafrika.
I Danmark får mor og søn mulighed for at sove en nat i fængslet, inden de bliver fremstillet i grundlovsforhør lørdag morgen på Frederiksberg.
Her bliver de varetægtsfængslet.
Og det er de stadig i dag.
Tilbage i Sydafrika kæmper Mette Valentin og hendes mand i dag med at få sagen på afstand.
- Vi skal have samlet os selv op på et eller andet niveau, og vi har nogle børn med i det her også, som også er blevet ufrivilligt indblandet, siger Mette Valentin.
Sådan ser et af de huse ud, som Britta Nielsen og sønnen ejer i Sydafrika.
Foto: Sydafrikansk politiVærdier for 10 millionerI Danmark og Sverige er der beslaglæggelser for fem millioner kroner, og i Holland har myndighederne indefrosset 300.
000 kroner.
Hertil kommer indefrysning og beslaglæggelser for omkring fem-seks millioner kroner i Sydafrika.
Der er blandt andet beslaglagt penge fra salget af sønnens Landrover hos en autoforhandler i Johannesburg.
Jimmy Hayats Landrover blev sat til salg lige efter hans anholdelse 30.
oktober i Sydafrika.
Pengene for salget, cirka 150.
000 kroner, er nu indefrosset i sagen.
Foto: Sydafrikansk politiSydafrikaneren Gavin De Agrela har også fået indefrosset de penge, Britta Nielsens søn overførte til ham - knap 500.
000 danske kroner.
Og pengene fra Britta Nielsen og sønnens huskøb i Southbroom er lige nu indefrosset på en konto hos en advokat.
Huskøbet ender nemlig med at falde til jorden.
Sydafrikansk politi har desuden beslaglagt forskellige valuta fra Mozambique, Botswana og Angola i et pengeskab i en landejendom, Britta Nielsen og sønnen også ejer i Sydafrika.
- Åbenbart tog hun på en masse safariture, mens hun var her, som hun måtte veksle penge for at kunne tage på, siger J.
P.
Willemse, leder af økonomisk efterforskning ved den sydafrikanske anklagemyndighed.
Men måske er der flere værdier i Sydafrika, som myndighederne endnu ikke har fundet frem til.
- Det er muligt, at vi ikke har fundet alt, siger J.
P.
Willemse.
For de danske myndigheder handler det nu om at få pengene tilbage til den danske stat, hvis ellers sagen viser sig at holde og ender med at komme for retten.
Det har ikke været muligt at få en kommentar fra Britta Nielsens forsvarer, advokat Nima Nabipour.
FacebookTwitterKopier linkEmner:Sydafrika|Politi|Durban|Johannesburg|Økonomi




https://www.dr.dk/nyheder/indland/slaver-hos-den-danske-topterrorist-basil-hassan-staar-frem

Drone-sagenSe temaIndlandIS-slaver hos den danske topterrorist Basil Hassan står fremIfølge eksperter er det vigtige vidnesbyrd, når tidligere IS-slaver står frem.
Danske Basil Hassan holdt slaver i Islamisk Stat.
Yazidi-kvinderne Nidal Ali Ismael og Layla Talou giver førstehåndsberetninger om den danske terrorist.
Af Puk Damsgård, Mette Mayli Albæk, Jens Vithner Hansen, Troels Kingo og Sara Munck Aabenhus07.
apr.
2019 kl.
18.
35Bemærk: artiklen er mere end 30 dage gammelLæs opFor første gang nogensinde står førstehåndsvidner frem, der har mødt den danske terrorist Basil Hassan i IS-kalifatet.
Til DR Nyheder fortæller tre kvinder detaljerede historier om, hvordan Basil Hassan fremstillede bomber og ofte havde et selvmordsbælte med sig.
To af kvinderne blev holdt som slaver af Islamisk Stat.
De er såkaldte yazidier.
Terrororganisationen invaderede yazidiernes hjem i en region i Irak i 2014.
Her blev flere tusinde yazidi-mænd slået ihjel, mens kvinder og børn blev taget som gidsler og efterfølgende holdt som slaver hos IS-krigere.
En af yazidi-slaverne, Nidal Ali Ismael, var slave hos danske Basil Hassan fra 2014-2016.
- Basil Hassan lavede sprængladninger og bomber, der skulle bruges mod fjenden.
Han lærte mig at lave eksplosiver og tvang mig til at hjælpe med nogle hvide droner med flamingovinger, siger Nidal Ali Ismail.
Dronekrigeren I to tv-dokumentarer, en podcast-serie samt en række nyhedsindslag og artikler afdækker DR et formodet terrornetværk og en dansk topterrorists rolle i Islamisk Stat.
Dokumentaren 'Dronekrigeren - Danmarks farligste terrorist' bliver sendt i to afsnit.
Det første kan ses på DR TV fra søndag den 7.
april kl.
18 eller DR 1 den 8.
april kl.
20.
45.
Podcasten kan høres her: https://www.
dr.
dk/radio/p1/dronekrigeren/dronekrigeren-1-9Blev tvangsgift med Basil HassanI IS-kalifatet brugte Basil Hassan navnet Abu Hani Al Lubnani.
Det var under det navn, at en anden yazidi-kvinde, Layla Talou, lærte Basil Hassan at kende.
I foråret 2017 endte Leyla Talou med at blive tvangsgift med Basil Hassan ved den særlige sharia-domstol i Islamisk Stats hovedby Raqqa.
- Da kampene kom tættere på Raqqa, sagde han, at vi skulle sprænge os selv i luften, hvis vi endte i en situation, hvor vi ikke kunne flygte, fortæller Layla Talou.
- Han sagde, at vi skulle slå os selv ihjel og blive martyrer og komme i Paradis.
Mens han talte om, at jeg skulle sprænge mig selv i luften, tænkte jeg på at komme hjem til min familie, fortæller Layla Talou.
Dokumentet her stammer fra Islamisk Stat og viser, at Layla Talous familie lykkedes med at købe hende fri af slaveri i 2017.
'Dækkede altid sit ansigt'Layla Talou og Nidal Ali Ismaels fortællinger om Basil Hassan bakkes op af marokkanske Islam Mitat.
Hun tilsluttede sig frivilligt terrororgansationen i foråret 2015, men flygtede to år senere.
DR Nyheder har fundet Islam Mitat, der kan fortælle om flere episoder med Basil Hassan i IS-kalifatet.
– Min mand fortalte mig, at Abu Hani (Basil Hassans krigernavn, red.
) var eftersøgt og på terrorlisten.
Han plejede at lave bomber, siger Islam Mitat.
Basil Hassan kom flere gange i hjemmet hos Islam Mitat og hendes mand.
Hver gang var han forskelligt klædt, husker Islam.
– Han dækkede altid sit ansigt.
Nogle gange lignede han en syrer i tøjet, andre gange havde han briller på.
Han ændrede ofte sit udseende, og han rejste og flyttede meget rundt.
Kom på terrorlisteIfølge dansk politi var det Basil Hassan, der i februar 2013 forsøgte at skyde og dræbe historiker og islamkritiker Lars Hedegaard.
Siden har Basil Hassan ikke været i Danmark, og ifølge danske og udenlandske efterretningstjenester menes han at have haft en central rolle i Islamisk Stat.
I 2016 kom han på USA's terrorliste, blandt andet fordi amerikanerne mente, at han var ansvarlig for terrororganisationens droneprogram.
Siden efteråret 2018 har Basil Hassan været sigtet i en omfattende danske terrorsag, hvor politiet mener, at mindst fem personer i årevis har købt og sendt droner til Islamisk Stat.
Samtlige fem personer nægter sig skyldige.
Når tidligere IS-slaver står frem og fortæller deres historier, er det vigtige vidnesbyrd om hverdagen i terrororganisationen.
Det mener Hans Jørgen Bonnichsen, tidligere operativ chef i Politiets Efterretningstjeneste.
- Det er dramatiske og uhyggelige historier, men det er et stykke historieskrivning, vi bliver præsenteret for her og nu, siger han.
Ifølge DR Nyheders oplysninger er både Politiets Efterretningstjeneste og Forsvarets Efterretningstjeneste bekendt med, at Basil Hassan har holdt slaver.
Terrorforsker Magnus Ranstorp, leder af terrorforskningen på den svenske Forsvarshøjskole, peger på, at slavernes fortælling er vigtige for efterretningsarbejdet.
- Det er meget vigtigt at høre fra førstehåndskilder, hvordan hans sindssteming har været, hvordan har han opført sig og detaljer om hans netværk.
Det giver et billede af ham som person, der er meget vigtigt set fra et efterretningsperspektiv, siger Magnus Ranstorp.
Også selv om Islamisk Stat i lang tid har været på gevaldigt tilbagetog, er fortællingerne vigtige, mener Magnus Ranstorp.
- Det er med til at vise Islamisk Stats brutalitet.
Der fandtes ingen stopklods for dem, da de var på toppen.
Det kan være med til at fortælle, hvad der har drevet IS-krigerne.
Forsvarer: Drop folkedomstolenDR har forelagt oplysningerne for Basil Hassans forsvarsadvokat, Thorkild Høyer.
Thorkild Høyer repræsenterer Basil Hassan i sagen, hvor han er sigtet for drabsforsøget mod Lars Hedegaard, samt i dronesagen, hvor Basil Hassan ifølge politiet har været med til at købe og sende droner til Islamisk Stat.
- Der er en verserende retssag, hvor min klient har de sædvanlige rettigheder, der følger med at være sigtet i en retsstat, herunder at han ikke skal dømmes af en folkedomstol, siger Thorkild Høyer.
Basil Hassan blev i 2017 meldt dræbt, men hans død er ikke bekræftet, og de danske myndigheder arbejder efter, at han stadig kan være i live.
Københavns Politi, Politiets Efterretningstjeneste og Forsvarets Efterretningstjeneste har ikke ønsket at kommentere oplysningerne.
FacebookTwitterKopier linkEmner:Hans Jørgen Bonnichsen (politichef)|Islamisk Stat|Magnus Ranstorp (terrorforsker)|Terrorisme|Syrien




https://www.dr.dk/sporten/haandbold/championsleague/odense-leverer-flot-champions-league-comeback-mod-ungarsk-storhold

ChampionsleagueOdense leverer flot Champions League-comeback mod ungarsk storholdOdenses håndboldkvinder var bagud med otte mål, men fik efter en god periode pyntet på resultatet til slut.
07.
apr.
2019 kl.
18.
41Bemærk: artiklen er mere end 30 dage gammelLæs opSort så det ud, da Odense Håndbold var bagud med hele 17-25 hjemme mod Györi i den første af to kvartfinaler i Champions League.
Men Odense-kvinderne leverede et heroisk comeback og endte med at tabe kampen med de mere spiselige cifre 28-29.
Det lykkedes tilmed i slutfasen for Odense at komme foran med 27-26 efter en scoring af stregspilleren Kathrine Heindahl.
Det var første gang siden en 1-0-føring helt i starten af kampen, at Odense var i teten.
Den smalle føring var dog ikke mulig for fynboerne at holde.
Det ungarske storhold svarede på nådesløs vis igen i slutningen af kampen, hvor Odense indkasserede tre mål uden selv at score i en periode på omkring seks minutter.
Györi var foran med 29-27, inden Odenses bagspiller Nadia Offendal reducerede til slutresultatet 28-29 få sekunder før tid.
Semifinaledrømmen lever stadigDermed er det nu langt mere åbent før returopgøret, end det kunne have været.
Odense var nemlig på hælene i store dele af kampen, hvor ungarerne scorede efter behag.
Med en solid føring på 25-17 lignede det en storsejr til Györi, men ungarerne begyndte at slappe lidt for meget af på grund af den store føring.
Det var med til, at Odense kunne levere et flot comeback i kampen, og fløjen Trine Østergaard udlignede til 25-25 med lidt under ti minutter tilbage af opgøret.
Det var den syvende Odense-scoring i træk uden et modsvar fra Györi, der på det tidspunkt virkede handlingslammede.
Til slut kom der dog et modsvar fra ungarerne, som med den knebne sejr på et enkelt mål fortsat er store favoritter til at gå videre sammenlagt.
Odense Håndbold spiller returopgør mod Györi på lørdag.
Du kan se med på DR2 fra klokken 17.
25/ritzau/FacebookTwitterKopier linkEmner:Kathrine Heindahl (håndboldspiller)|Nadia Offendal (håndboldspiller)|Odense|Håndbold|Odense Håndbold




https://www.dr.dk/sporten/fodbold/superliga/fc-midtjylland-taber-vigtigt-mesterskabsskridt-paa-esbjergs-overtidsmaal

SuperligaFC Midtjylland taber vigtigt mesterskabsskridt på Esbjergs overtidsmålRodolph Austin scorede til 2-2 for Esbjerg i overtiden mod FC Midtjylland.
07.
apr.
2019 kl.
18.
12 | opdateret 07.
apr.
2019 kl.
20.
16Bemærk: artiklen er mere end 30 dage gammelLæs opRodolph Austin sørgede med sen scoring for, at FC Midtjylland for anden gang i denne sæson tabte to point i Esbjerg efter at have lukket et mål ind i overtiden.
Dermed mistede FCM et vigtigt skridt i kampen om mesterskabet.
Midtjyderne er to point efter FCK, der senere søndag spiller mod OB.
Esbjerg forbliver på femtepladsen i mesterskabspillet.
Det var hjemmeholdet, der startede kampen bedst og tog initiativet med bolden, dog uden at kreere de store chancer.
FCM havde svært ved at få spillet til at hænge sammen i første halvleg, og det skyldtes, at midtjydernes Jakob Poulsen ikke var med i spillet.
Det var kun på dødbolde, at gæsternes anfører var i fokus, og det var også kun der, midtjyderne viste tænder.
Ingen af holdene formåede at skabe de store chancer ud af åbent spil.
Den største chance kom på et langt indkast fra FCM sent i første halvleg, da Esbjergs venstre back Jesper Lauridsen sparkede bolden op på egen overligger.
Anden halvleg startede helt anderledes end første.
Efter 47 minutter opsnappede Evander bolden midt på banen og sendte Gustav Wikheim afsted i dybden.
Wikheim slog et tidlig indlæg, som midtbanespilleren Frank Onyeka flugtede ind i det lange hjørne.
Første gennemspillede angreb fra FCM - første mål.
Gæsterne var nu på vinderkurs med en flyvende start på anden halvleg.
Men der gik ikke mere end et kvarter, før Esbjerg havde svaret igen.
I det 62.
minut slog Jesper Lauridsen et indlæg ind i feltet.
Esbjergs angriber Yuri Yakovenko kom forrest i feltet og sparkede lidt heldigt bolden ind med låret.
I samme øjeblik skiftede FCM Paul Onuachu og Awer Mabil ind, gæsterne lagde tryk på, og forløsningen kom efter 71 minutter.
Midtjyderne kom igen foran, da Jakob Poulsen scorede direkte på hjørnespark til 2-1.
Der var usikkerhed, om bolden var inde eller ej, men scoringen blev godkendt.
Samtidig havde Esbjerg-målmand Jeppe Højbjerg i situationen svært ved at nå frem til bolden, fordi FCM-forsvarer Kian Hansen stod foran Højbjerg og blokerede, men dommerens fløjte forblev tavs.
Onuachu og Mabil havde begge store muligheder for at lukke kampen til 3-1 for gæsterne.
I stedet dukkede Rodolph Austin op tæt under mål i det 93.
minut, og udnyttede en stor fejl af målmand Jesper Hansen, så det endte med pointdeling.
/ritzau/FacebookTwitterKopier linkEmner:Esbjerg|FC Midtjylland|Gustav Wikheim (fodboldspiller)|Kian Hansen (fodboldspiller)|Fodbold




https://www.dr.dk/mitliv/en-ydmygende-indkoebstur-blev-vendepunktet-qasim-nu-hyldes-han-som-rollemodel-i-ny-film

Mit LivEn ydmygende indkøbstur blev vendepunktet for Qasim: Nu hyldes han som rollemodel i ny filmSom barn solgte Qasim smøger på gaden i Somalia.
I dag fremhæver statsministeren ham som det gode eksempel.
© Betina GarciaAf Rikke Bjerge07.
apr.
2019 kl.
18.
30Læs opSom barn solgte Qasim Ahmed Nuur smøger på gaden i Somalia for at brødføde sin familie.
Nu ejer han en succesfuld barbershop i Vollsmose og bliver fremhævet af statsministeren som det gode eksempel på en mand, der skaber det bedste liv for sig selv.
Og så er han aktuel i dokumentarfilmen 'Q's Barbershop'.
Men succeshistorien om Qasim så helt anderledes ud for blot seks år siden.
På en forårsdag i 2013, da han var 29 år, ramte han bunden.
Q's Barbershop - Vollsmose forever!
Q's Barbershop - Vollsmose forever!
kan lige nu streames på DRTV og sendes onsdag klokken 22.
00 på DR3.
Efter en rodløs ungdom i Aarhus var han ellers ved at få styr på sit liv.
Han var blevet gift med Mariam, og de var netop flyttet til Vollsmose for at starte på en frisk i en ny bydel.
Mariam var højgravid, og Qasim ledte konstant efter job.
Det var sidst på måneden, og parret havde ikke penge til mad.
Køleskabet var tomt, og senere samme dag skulle familien komme forbi til middag i deres nye lejlighed i Vollsmose.
Derfor havde Qasim på forhånd aftalt med en lokal købmand, at han kunne betale på kredit, så han kunne få varerne nu og betale senere.
Men da varerne var læsset op på båndet, afviste købmanden pludselig deres aftale.
Foran gravide Mariam bad han Qasim om at efterlade varerne og gå tomhændet ud, når han ikke havde råd til at betale.
- Jeg havde intet og var nu blevet nedgjort foran min højgravide kone.
Vi gik derfra, og hun tørrede mine tårer bort.
Jeg rystede og lovede hende, at jeg aldrig ville sætte os i den situation igen.
I dag fortæller min kone altid den historie med stolthed, fordi det endte dér.
Jeg holdt, hvad jeg lovede hende, fortæller Qasim.
Da Qasim flyttede til Vollsmose i 2013, opdagede han, at der manglede en afrofrisør i området.
Med 9.
200 indbyggere, hvoraf ca.
1.
200 af dem er fra Somalia, vidste han, der var kunder nok, så han lærte at klippe og åbnede Q's Barbershop året efter.
Startede fra bundenDen store ydmygelse den forårsdag i 2013 fik vækket Qasims overlevelsesinstinkt fra barndommens gader i Somalia, hvor han selv skulle skabe sine egne jobs for at få penge til familiens overlevelse.
Han begyndte at kigge rundt i sit nye kvarter, Vollsmose.
Her bor der cirka 9.
200 indbyggere, og mere end 70 procent er indvandrere eller efterkommere.
Omkring 1.
200 af dem er fra Somalia, hvor han selv kommer fra.
Men, opdagede Qasim, der lå ikke en eneste frisør i området, som kunne klippe afrohår.
Han øjnede straks sin store chance for at skabe sin egen forretning.
Et år efter, i februar 2014, slog han dørene op for Q's Barbershop i centeret i Vollsmose – 'Danmarks mest eksotiske lokalcenter'.
- Jeg startede fra bunden ud af ingenting.
Jeg havde ingen penge, og jeg havde ikke råd til at lægge depositum, men jeg fik centerchefen overtalt alligevel, fortæller Qasim.
- Min far åbnede flere forretninger i Somalia for at forsøge sin familie.
Det har jeg arvet.
Jeg har endda fået muligheden for at vokse op i Danmark og få et bedre liv, og det skal jeg ikke spilde, siger Qasim, som droppede ud af 8.
klasse og er selvlært frisør.
Lærte at klippe på YoutubeDet lidt usædvanlige ved denne historie er, at Qasim ikke kunne klippe, før han besluttede sig for at åbne Q's Barbershop.
- Jeg havde aldrig klippet kunder før.
Aldrig.
Jeg prøvede mig frem og klippede mine venner.
De sagde, jeg havde talent, men jeg syntes ikke selv, jeg var god nok.
Så jeg øvede mig ved at se en masse klippe-videoer på Youtube.
Jeg har skåret mig en masse gange, forklarer han.
Da Qasim åbnede, havde han råd til to hårde stole og to spejle.
Ellers var lokalet tomt.
Men kunderne var ligeglade med komforten, for Qasim kunne snart klippe som en professionel, og oveni var han altid god for en snak, et råd eller en peptalk.
Så kunderne vendte tilbage, og flere kom til.
Et år efter havde han råd til at købe rigtige frisørstole og friske lokalet op.
På fem år er han blevet en af Vollsmoses store rollemodeller.
Han er en succeshistorie og billedet på en mand, der banker noget op fra bunden.
Også statsminister Lars Løkke Rasmussen har besøgt Q's Barbershop – et besøg han mindedes i et tweet i marts i år.
- Tænker stadig tilbage med glæde på mit besøg for et par år siden.
Dejligt, at det kun går en vej – fremad!
Indenfor i Q’s Barbershop har ingen travlt med at komme ud og nyde det gode forårsvejr.
De vil hellere hænge ud og hygge sig i barbershoppen.
Skulle sørge for sin familieSelv ser Qasim sig ikke som frisør.
Han er entreprenør, idémager og kan lide at skabe.
Og så er han far til fire sønner, som han har med sin kone, Mariam.
Når han har fri fra barbershoppen, har han travlt med sine andre forretninger, Fix'n'bike, som nu er i to byer, og lanceringen af en frisørapp, som han lige nu forsøger at finde investorer til.
- Jeg slapper af ved at gøre de ting, jeg gør.
Jeg elsker at udvikle mig selv hele tiden, jeg kan ikke lade være, siger han.
En velfortjent pause inden næste kunde skal klippes.
Udover sin barbershop har 35-årige Qasim et cykelfirma i to byer og er i gang med at udvikle en frisørapp.
Og så har han fire børn, som han går meget op i at være en god far for.
Drivkraften er åbenlys, når du kender Qasims historie.
Født og opvokset i Somalia i byen Kamsuma blev det et spørgsmål om liv eller død at finde nye muligheder at tjene penge på, da borgerkrigen brød ud i 1992.
Qasim var på det tidspunkt syv år.
Voksne mænd blev dræbt, Qasims far forsvandt og blev aldrig fundet.
Som dreng i en søskendeflok på fem lå det på hans syvårige skuldre at sørge for sin mors og søskendes overlevelse.
- Det var os unger, der sørgede for familien, for voksne kunne ikke gå på gaden.
Jeg følte mig ansvarlig for dem, som han siger.
Qasim har ingen billeder fra sin barndom i den somaliske by, Kamsuma, hvor han boede, til han var 10 år.
Men da familien kom til Randers, fik han taget nogle ungdomsbilleder.
Her er han 14 år.
Solgte smøger på gadenFørst solgte han ud af varerne i sin fars apotek, men et par uger senere løb apotekets hylder tør for medicin.
Og så fik syvårige Qasim en god ide.
Han købte en hel kasse cigaretter og solgte dem i stykvis på gaden.
- Der var altid kunder.
Da FN-soldater fra Belgien kom ind i landet, begyndte jeg at sælge til dem og hænge ud med dem ved floden, mens min forretning kørte stille og roligt, og jeg blev god til engelsk, fortæller han.
Men krigen kom tættere på, og FN-soldaterne, der ellers havde været Qasims faste kunder, forlod byen.
Qasim var vidne til, at folk blev skudt på klos hold, og han var med til at begrave de døde i byen.
Alt var kaos, og der var ikke flere cigaretter at sælge.
Så Qasim, som nu var fyldt otte år, måtte finde på en ny måde at tjene penge på.
Og så fik han en genial ide.
Han begyndte at samle poser og aviser på gaden og sælge til byens købmænd, som ellers ikke havde noget emballage at sælge deres sukker, mel og bønner i til kunderne.
Endnu engang lykkedes det ham at tjene penge nok til, at hans mor og søskende kunne få mad.
Flygtede til DanmarkBorgerkrigen nåede nu til et punkt, hvor familien var nødt til at flygte.
Efter en lang, dramatisk flugt i en lastbil, som kostede flere medpassagerer livet, endte familien i Randers i 1995, da Qasim var 10 år.
- Hvis jeg kunne sige noget til lille Q, ville jeg kigge ham i øjnene og sige, at alt er okay, alt kommer til at blive perfekt.
Han skal bare være den, han er, og gøre det så godt, han kan, siger 35-årige Qasim.
Men Qasim, som havde været vant til at klare sig selv på gaden, havde svært ved at tilpasse sig skolen og droppede ud i 8.
klasse og flyttede hjemmefra.
Rodløsheden styrede ham, indtil han blev gift med Mariam og genfandt sin indre fighter.
Nu blev han igen den Qasim, der sørgede for familiens overlevelse.
I dag kan han bruge sine erfaringer til at hjælpe de unge i Vollsmose videre.
- Er der ikke et job, må du skabe dit eget, som han siger til de unge, der beder om et godt råd i barbershoppen.
Han er et levende eksempel på, at det faktisk godt kan lykkes.
Qasim ville ønske, at hans far kunne se ham nu.
- Min far ville se sig selv i mig, og han ville være meget stolt af mig.
Det er den, jeg har været, som gør, at jeg er den, jeg er i dag.
Min fortid er faderen til min fremtid.
Og jeg er slet ikke færdig, jeg er først lige begyndt, siger han.
FacebookTwitterKopier linkEmner:Lars Løkke Rasmussen (politiker)|Vollsmose|Somalia|Erhverv|Forenede Nationer




https://www.dr.dk/nyheder/udland/25-aar-efter-folkemord-ofre-mindes-i-rwanda

Udland25 år efter folkemord: Ofre mindes i RwandaStor mindehøjtidelighed i hovedstaden Kigali - 800.
000 døde mindes.
Af Sofie Dyjak07.
apr.
2019 kl.
17.
42Bemærk: artiklen er mere end 30 dage gammelLæs opI dag mindes det centralafrikanske land Rwanda de 800.
000 mennesker, der mistede livet under folkemordet i 1994.
Flere prominente gæster fra hele verden er i Rwanda for at mindes de mange ofre.
I 100 dage vil Rwanda mindes og sørge over tragedien.
Den 6.
april 1994 skød ukendte gerningsmænd Rwandas daværende præsident Juvénal Habyarimanas fly ned.
Præsidenten tilhørte hutu-befolkningsgruppen, og han var på vej hjem efter et fredsmøde med tutsier - en anden befolkningsgruppe - i eksil.
Nedskydningen blev starten på folkemordet, hvor målet var at udslette landets tutsi-mindretal.
Se billeder fra dagens mindehøjtidelighedFlere prominente fra hele verden er mødt op for at vise deres respekt overfor dem, der mistede livet under folkemordet.
Her ses Rwandas præsident Paul Kagame og hans kone Jeannette Kagame, formanden for EU-Kommissionen, Jean-Claude Juncker, og kommissionsformanden i Den Afrikanske Union, Moussa Faki Mahamat.
1 / 7Den her unge pige optrådte tidligere ved dagens mindehøjtidelighed i Rwandas hovedstad Kigali.
Rwanda vil de næste 100 dage mindes dem, der mistede livet under folkemordet.
2 / 7Rwandas præsident Paul Kagame og førstedame i det lille centralafrikanske land, Jeannette Kagame, deltager i mindehøjtideligheden i landets hovedstad.
Ifølge FN mistede omkring 800.
000 mennesker livet under folkedrabet i Rwanda for 25 år siden.
3 / 7Mindehøjtidelighed i Rwanda.
Der er blevet lagt blomsterkranse og tændt fakler for at mindes de døde.
4 / 7Jean-Claude Juncker, formanden for EU-Kommissionen, talte i dag under mindehøjtideligheden i Rwanda.
5 / 7Manden her mindes ofrene for folkemordet i 1994 ved at kigge på tøjet fra nogle af dem, der blev dræbt.
Tøjet er hængt op i en forstad til hovedstaden Kigali.
6 / 7I Paris har man i dag mindet dem, der mistede livet under Folkemordet i Rwanda ved at gå et mindeoptog i stilhed.
7 / 7FacebookTwitterKopier linkEmner:Rwanda|Forbrydelser mod menneskeheden|Kigali




https://www.dr.dk/sporten/cykling/sensationel-andenplads-til-dansker-i-flandern-rundt-italiener-hapser-sejren

CyklingSensationel andenplads til dansker i Flandern Rundt: Italiener hapser sejrenKasper Asgreen leverede en utrolig indsats i Flandern Rundt og hentede en meget overraskende andenplads.
Kasper Asgreen leverede en storslået indsats, og det rakte til en andenplads i Flandern Rundt.
Af Frederik Palle07.
apr.
2019 kl.
17.
08 | opdateret 07.
apr.
2019 kl.
17.
28Bemærk: artiklen er mere end 30 dage gammelLæs opKasper Asgreen (Quick-Step) leverede karrierens største bedrift søndag.
Her kørte den 24-årige dansker alene over målstregen som nummer to i Flandern Rundt, efter at italienske Alberto Bettiol (Education First) sekunder forinden havde sikret sig sejren i løbet.
Kasper Asgreen var særdeles aktiv mod slutningen af det største belgiske cykelløb, og han lå i et udbrud, der blev hentet, inden han forsøgte sig igen.
Her blev Kasper Asgreen også hentet, men da Bettiol lå til at vinde løbet med en jagtende gruppe efter sig, så stak Asgreen af fra den gruppe og kørte alene i mål i Oudenaarde.
Flandern Rundt afslutter Den Flamske Cykeluge og er et af fem monumenter i sæsonen.
Det er årets andet monument, og det største belgiske cykelløb, som Rolf Sørensen som den eneste danske rytter har vundet, hvilket skete i 1997.
Klassikeren bød søndag på 270,1 kilometer i kuperet terræn fyldt med brosten, og rytterne skulle i alt over 17 stigninger efter starten i Antwerpen søndag formiddag.
Kasper Asgreen kom afsted med Sep Vanmarcke (Education First) og Stijn Vandenbergh (AG2R), og de fik et hul med 50 kilometer igen.
Bagved jagtede feltet og flere grupper, og med 34 kilometer igen var feltet splittet op i mange mindre grupper.
Inde på Kruisberg/Oudestraat-stigningen kørte Skys Dylan van Baarle væk, og danskeren kom med, og de to ryttere havde 15 sekunder med 20 kilometer igen, men blev hentet.
Asgreen havde dog kræfter til endnu et forsøg, men det blev Alberto Bettiol (Education First), der fik hul og formåede at holde afstand til gruppen.
Med tre kilometer igen havde italieneren 20 sekunder, og bagude blev der ikke samarbejdet optimalt, og Bettiol kørte dermed alene i mål og vandt sin første sejr nogensinde i karrieren.
Niki Terpstras (Direct Energie) mulighed for at genvinde løbet blev forpurret med 156 kilometer igen, da hollænderen var involveret i et voldsomt styrt og måtte udgå.
/ritzau/FacebookTwitterKopier linkEmner:Dylan van Baarle (cykelrytter)|Kasper Asgreen (cykelrytter)|Belgien|Quick-Step Team|Cykelsport




https://www.dr.dk/nyheder/indland/fem-unge-maend-er-sigtet-drab-og-drabsforsoeg-efter-skyderi-i-rungsted

IndlandFem unge mænd er sigtet for drab og drabsforsøg efter skyderi i RungstedDe fem sigtede nægter sig skyldige i drab og drabsforsøg.
Fem mænd fremstilles i grundlovsforhør efter en skudepisode i går, hvor en ung mand blev dræbt og fire andre måtte køres på hospitalet.
Af Kasper Duncan Gram (Video)07.
apr.
2019 kl.
17.
09 | opdateret 07.
apr.
2019 kl.
20.
10Bemærk: artiklen er mere end 30 dage gammelLæs opNordsjællands Politi har sigtet fem mænd i 20'erne oven på det skyderi, der fandt sted nær Rungsted Station i går.
De er alle sigtet for sammen at have planlagt og dræbt den 20-årige mand fra Nivå, der i går blev dræbt af skud, samt at have forsøgt på at dræbe mindst fire andre mænd ved konfrontationen.
Det kom frem ved et grundlovsforhør i Retten i Hillerød, hvor samtlige sigtede nægtede sig skyldige.
Den ene har dog erkendt at have været i besiddelse af en pistol, som politiet har fundet hjemme hos vedkommende, fortæller DR Nyheders udsendte i retten.
Læs også:Efter skudepisode i Nordsjælland: Politi vil kræve fem personer fængsletDe sigtede er mellem 20 og 28 år gamle, og en dommer afgør senere i dag, om de skal varetægtsfængsles.
Nordsjællands Politi har haft anholdt 22 personer efter gårsdagens skyderi nær Rungsted Station.
Inden klokken 18 blev en 20-årig mand skuddræbt, mens fire andre i alderen 20-27 år kom til skade ved et sammenstød, som politiet efterforsker som banderelateret.
Alle de implicerede har tilknytning til bandegrupperinger, ifølge Nordsjællands Politi.
FacebookTwitterKopier linkEmner:Nordsjællands Politi|Kriminalitet|Rungsted|Sjælland|Mord




https://www.dr.dk/sporten/fodbold/landsholdsangriber-i-scoringshumoer-lyner-anden-kamp-i-traek

FodboldLandsholdsangriber i scoringshumør: Lyner for anden kamp i trækDen danske landsholdsspiller Nicolai Jørgensen har ramt målformen i Feyenoord, hvor det er blevet til to mål på en uge.
07.
apr.
2019 kl.
16.
53Bemærk: artiklen er mere end 30 dage gammelLæs opNicolai Jørgensen har fået gang i målscoringenSøndag nettede den danske landsholdsangriber for anden kamp i træk for Feyenoord, da holdet vandt 3-0 over Venlo i den hollandske Æresdivision.
Jørgensen scorede til 2-0 med cirka 20 minutter tilbage af kampen, da han en meter udenfor feltet bankende bolden i mål med et fladt skud.
Det er den 28-årige danskers anden scoring i samme uge, efter at han torsdag også blev noteret for et mål mod Heerenveen.
Læs også:VIDEO Landsholdsangriber stopper måltørke i HollandNicolai Jørgensen er nu oppe på 9 mål i 26 kampe i denne sæson.
Danske Younes Namli fandt også vej til målnettet for Zwolle søndag i holdets storsejr på hele 5-0 over Fortuna Sittard i den bedste hollandske række.
24-årige Namli scorede til 2-0 fem minutter inde i anden halvleg.
Midtbanespilleren hamrede en returbold i mål efter et løb ind i feltet.
Kort forinden var to skud fra holdkammeraten Mike van Duinen blevet blokeret af Sittard-forsvaret, hvorefter Younes Namli var på pletten.
Nicolai Jørgensen og Feyenoord ligger på tredjepladsen i Æresdivisionen.
Zwolle og Younes Namli indtager 11.
-pladsen.
/ritzau/FacebookTwitterKopier linkEmner:Holland|Feyenoord|Fodbold|Nicolai Jørgensen (fodboldspiller)




https://www.dr.dk/nyheder/udland/slave-blev-gift-med-dansk-topterrorist-jeg-skulle-vaere-klar-til-spraenge-mig-selv-i






https://www.dr.dk/musik/15-aar-siden-fik-niarn-hug-sit-grimme-sprog-jeg-staar-stadig-ved-de-ting-jeg-sagde-dengang

Den nye stil - historien om dansk hiphopSe temaMusikFor 15 år siden fik Niarn hug for sit grimme sprog: 'Jeg står stadig ved de ting, jeg sagde dengang'- Det er kunst, og kunst skal der ikke pilles ved, siger den danske rapper om sine tekster.
Rapperen Niarn har tidligere fået skarp kritik for sproget i sine tekster.
Af Christian Ellegaard og Grafik: Oliver Seppo Rasmussen07.
apr.
2019 kl.
17.
00Bemærk: artiklen er mere end 30 dage gammelLæs opFuck.
Bitch.
Kælling.
De er alle ord, der gennem tiden er blevet flittigt brugt på den danske rapscene - og modtaget med både håndtegn, klapsalver og skarp kritik.
Men nu tyder noget på, at rappiben har fået en anden lyd.
En ny undersøgelse peger nemlig på, at dansk rap er blevet mere stueren, og der er blevet luget ud i de grimmeste ord i rap-repertoiret.
Den nye stilVil du vide mere?
I podcastserien 'Den nye stil' fortæller radiovært Pelle Peter Jensen historien om dansk rap.
Du kan høre den dugfriske 5.
sæson og alle tidligere sæsoner af 'Den nye stil' her.
- Det er fantastisk, hvor hip-hop stadig udvikler sig, lyder reaktionen fra Niels Roos, der tidligere har hittet stort under rapnavnet Niarn.
Læs også:Mindre fisse og flere følelser: Danske rappere er blevet mere sårbare - og mindre beskidteHan brød igennem med hittet 'Dobbelt A' tilbage i 2004 og sad sammen med navne som L.
O.
C.
og Jokeren øverst på den danske raptrone i midten af 00'erne.
Med sange som Jokerens 'Kvinde din - møgluder' og L.
O.
C.
s 'Undskyld', hvor omkvædet lyder: 'Undskyld so, det var ikke sådan det skulle gå', hittede de hårde drenge stort.
Men der var også mange, der ikke brød sig om rappernes sprogbrug.
Hør 'Dobbelt A' med Niarn her:Niarn - Dobbelt AFik kritik for 'sexistiske' tekster- For nu at blive i jeres terminologi, så lukker I så fucking meget sexistisk og voldsforherligende lort ud, at man skal lydisolere sig for ikke at blive sølet til.
Sådan skrev forfatteren Hanne Vibeke Holst i 2004 i et klummeindlæg i avisen Politiken, hvor hun rasede mod sproget i dansk rapmusik.
Når man bliver ældre, begynder man naturligvis at anskue musikken på en anden måde, end da man var i 20'erne, men det er kunst, og kunst skal der ikke pilles ved.
Niels RoosHun fandt særligt Niarns tekster sexistiske og mente, at de skadede de børn og unge, der lyttede til hans musik.
Den dengang 25-årige rapper var ikke enig og svarede igen i et skarpladet modsvar, og de to parter endte i en offentlig klinch.
- Hvis mine tekster er for grove, så er det verden, der skal ændres, for det er den, jeg rapper om, lød det i Niarns modsvar, hvor han citerede rapkollegaen Jokeren.
Her 15 år senere er beskeden fortsat klar:- Jeg står stadigvæk 100 procent ved de ting, jeg sagde dengang, siger Niarn, der i dag har droppet kunstnernavnet og istedet huserer under fødenavnet Niels Roos.
- Jeg synes stadigvæk, debatten er væsentlig, for vi voksne skal ikke altid komme med vores moral og forsøge at presse vores holdninger ned over ungdommen.
De unge skal have lov til at være unge.
Når man bliver ældre, begynder man naturligvis at anskue musikken på en anden måde, end da man var i 20'erne, men det er kunst, og kunst skal der ikke pilles ved, slår han fast.
Se Hanne Vibeke Holst rase over rappernes sprogbrug tilbage i 2004:Brugte ikke bandeord bevidstI dag er Niels Roos enig i, at sproget, som han og kolleger som L.
O.
C.
og Jokeren brugte i deres musik, var hårdt og kunne provokere.
Den tidligere rapper medgiver også, at de grimme ord havde en klar 'chokeffekt' – men det var ikke dét, det handlede om for Niels Roos.
Jeg sad ikke og skrev sange og tænkte: 'Okay, nu skal jeg fandme bruge så mange bandeord, som jeg overhovedet kan'.
Niels Roos- Jeg sad ikke og skrev sange og tænkte: 'Okay, nu skal jeg fandme bruge så mange bandeord, som jeg overhovedet kan'.
Det var bare sådan, mine venner og jeg snakkede, og det var folk som os, jeg skrev mine tekster til, forklarer den tidligere rapper, der i dag laver mere singer-songwriter-inspireret musik.
En ny undersøgelse, der har kortlagt sprogbruget i dansk rap siden slutningen af 80'erne og frem til idag, viser faktisk, at også Niarn - bevidst eller ubevidst - selv skar ned på brugen af grimme ord i sin musik.
Således faldt mængden af bande- og skældsord på rapperens tredje plade 'Rød Aalborg' fra 2009 med omkring 62 procent i forhold til debutpladen 'Årgang 79'' fra 2004.
(© Grafik: Oliver Seppo Rasmussen)Niels Roos selv hilser udviklingen af sproget i dansk rap velkommen.
Han mener, at rappen overordnet har ændret sig meget, siden han selv var aktiv på scenen - både når det kommer til sprogbruget, men også de emner, der bliver rappet om.
Om Niels 'Niarn' RoosNiels Roos, bedre kendt som Niarn, er tidligere rapper.
Han brød for alvor igennem i 2004 med hittet 'Dobbelt A' og udgav sidenhen tre album.
Niels Roos kæmpede i mange år med et alkoholmisbrug, som han senere fortalte om i dokumentarfilmen 'Niarns Død'.
I 2014 stoppede han officielt karrieren som Niarn.
I dag laver Niels Roos stadig musik, men har byttet rappen ud med sang.
- Rapperne er blevet mere følsomme.
Det handler mindre om vreden og at svine folk til og mere om de mere bløde og sårbare følelser.
Det, synes jeg, klæder rappen helt vildt.
- Jeg synes, det er meget mere interessant at høre om de sårbare sider af et brud i stedet for at høre på én, der er sur, fordi kæresten har knaldet med en anden, siger han og fortsætter:- Det var fedt, at vi bandede dengang, for den provokation og gennemslagskraft kunne noget, men det er også super fedt, at de nye drenge tager det et nyt sted hen.
Det er smukt.
Se Niarn optræde til P3 Guld tilbage i 2004:Passer mere på sprogetSelvom Niels Roos stadig står ved sine gamle sangtekster, så har stormvejret for 15 år siden alligevel givet stof til eftertanke.
(© Grafik: Oliver Seppo Rasmussen)- Jeg er blevet vant til at være opmærksom på mit sprog, og hvordan jeg taler.
Blandt andet på grund af den debat, der har været om mig og min musik i mange år, forklarer han.
Den i dag 39-årige sanger indrømmer også, at alderen og tilværelsen som far til en fire-årig datter gør, at han passer mere på med med de mest springfarlige gloser.
- Jeg bliver 40 til sommer og har efterhånden et par år på bagen.
Så bliver man god til at indpasse sit sprogbrug efter, hvor man befinder sig.
Når jeg er sammen med mine gamle venner, så snakker og bander vi stadig, som vi gjorde dengang, men når jeg er sammen med min datter, passer jeg da på, siger han og tilføjer:- Jeg braser jo heller ikke ind i Go' Morgen Danmark-studiet og råber 'Hva' så pikhoveder?
!
', vel?
Sådan lyder Niels Roos i dag.
Her på nummeret 'Lidt ved siden af mig selv':Niels Roos - Lidt ved siden af mig selvSådan ser Niels Roos ud i dag.
FacebookTwitterKopier linkEmner:Hanne-Vibeke Holst (forfatter)|Liam O'Connor (musiker)|Sprog|Pop og rock|DR P3




https://www.dr.dk/sporten/fodbold/superliga/vejle-henter-en-storsejr-over-soenderjyske

SuperligaVejle henter en storsejr over SønderjyskeVejle vandt søndag en storsejr på 4-1, da de hjemme tog imod Sønderjyske i Superligaens nedrykningsspil.
07.
apr.
2019 kl.
16.
08 | opdateret 07.
apr.
2019 kl.
17.
48Bemærk: artiklen er mere end 30 dage gammelLæs opSøndag sikrede Vejle Boldklub sig en vigtig storsejr på 4-1, da mandskabet hjemme tog imod Sønderjyske i anden runde af nedrykningsslutspillet.
Der var aldrig rigtig tvivl om sejren, da værterne allerede ved pausen førte 3-0.
Sønderjyske fik aldrig spillet til at hænge sammen og lukket af defensivt, mens Vejle var enormt skarpe foran mål.
Resultatet avancerer ikke Vejle i nedrykningspulje 1.
Klubben ligger stadig på sidstepladsen med 24 point.
Sønderjyske er fortsat er på tredjepladsen med 29 point og tre point op til AC Horsens på andenpladsen.
Vejle kom bedst ud til kampen, og allerede efter fire minutter kunne hjemmeholdet juble for første gang.
En skidt aflevering i Sønderjyske-defensiven gav en stor chance til Vejle-angriber Kjartan Finnbogason, som vippede bolden på overliggeren.
Kantspiller Serhiy Hryn headede riposten i mål.
Efter 22 minutter udbyggede Vejle føringen, da Finnbogason igen slap alene igennem Sønderjyske-forsvaret og afsluttede resolut i det lange hjørne til 2-0.
Udeholdet forsøgte sig med et par løse chancer, men det var hjemmeholdet, der efter 31 minutter igen fik bolden i mål.
Et hjørnespark endte for fødderne af forsvarsspiller Mads Greve, som lige akkurat fik bolden ind over stregen til pausestilling 3-0.
Vejle cementerede allerede fem minutter inde i anden halvleg sejren, da Hryn igen kunne lægge bolden i mål.
Gæsterne fik dog reduceret i det 85.
minut, da angriber Peter Christiansen hamrede bolden i mål efter en flot solotur.
/ritzau/FacebookTwitterKopier linkEmner:Kjartan Finnbogason (fodboldspiller)|Vejle|SønderjyskE|Fodbold|AC Horsens




https://www.dr.dk/nyheder/indland/messerschmidt-foreslaar-dansk-nationaldag-vi-har-brug-minde-hinanden-om-hvad-det-er

IndlandMesserschmidt foreslår dansk nationaldag: 'Vi har brug for at minde hinanden om, hvad det er at være dansker'DF-politikeren foreslår at indføre en dansk nationaldag den 15.
juni.
DF's Morten Messerschmidt vil have indført en nationaldag i Danmark.
Af Lars Lindevall07.
apr.
2019 kl.
15.
35Bemærk: artiklen er mere end 30 dage gammelLæs opRigtig mange lande - herunder alle vores nordiske nabolande - har en nationaldag, hvor nationen, flaget og fællesskabet bliver fejret.
Herhjemme har vi grundlovsdag den 5.
juni, men den handler mere om politik end om fædreland, mener DF-politiker Morten Messerschmidt, der gerne vil have en nationaldag i Danmark.
I en kommentar i Berlingske foreslår han derfor, at den 15.
juni - valdemarsdag - gøres til nationaldag.
Her skriver han, at der er noget "paradoksalt over, at vi ikke har en nationaldag".
- Det skorter ellers ikke på markeringer i kalenderen.
Udover de kristne helligdage, grundlovsdag og valdemarsdag, har der gennem de seneste årtier sneget sig ind til flere markeringer ind, skriver Morten Messerschmidt i kommentaren.
Hvorfor har vi brug for en nationaldag i Danmark?
- I en tid, hvor der er mere og mere, der river og splitter internationalt, har vi brug for at minde hinanden om, hvad det er at være dansker.
Vi har brug for at minde hinanden om vores fælles historie og kultur, og det kan man på en nationaldag, hvor man hæver sig over alt det politiske, siger Morten Messerschmidt (DF), medlem af EU-Parlamentet og folketingskandidat.
Er det ikke nok med Grundlovsdag?
- Grundlovsdag handler om politik.
Der kan man se alle landets politikere gå rundt og fremlægge deres program og tale om alt det, som vi er uenige med hinanden om.
En nationaldag skal samle os om alt det, vi er enige om og stolte af - vores sprog, litteratur, kultur og historie.
Hvorfor lige den 15.
juni?
- I år - på Valdemarsdag - fejrer vi Dannebrogs 800-års jubilæum, da historien siger, at det var i 1219, at flaget faldt ned som et tegn fra Gud om, at danskerne ville sejre ved slaget i Lyndanisse.
Den fest skal selvfølgelig fejres, og hvilken bedre måde at gøre det på end at kalde det Danmarks nationaldag.
Hvordan skal nationaldagen fejres?
- Måske kan det være en halv eller en hel fridag, hvis arbejdsmarkedets parter kan nå frem til det, men i hvert fald skal vi bare mødes, synge de danske sange og stå sammen om alt det, vi har til fælles - og som står i modsætning til det politiske, vi strides om i dagligdagen.
Ifølge Dansk Erhverv koster en national fridag omkring fem milliarder kroner.
Hvor skal pengene komme fra?
- Det er heller ikke sikkert, at det skal foregå på den måde, men jeg synes i hvert fald, at man skal være åben over for at sige, at nu finder vi en dag, og det er oplagt her i år, hvor vi har 800-året for Dannebrog.
Om man så i en overenskomstforhandling kan finde ud af en kvart, en halv eller en hel fridag, er ikke det vigtigste.
Det vigtigste er, at vi får et nationalt samlingspunkt, hvor vi fokuserer på det, som holder os sammen inden for nationen, siger Morten Messerschmidt.
Læs også:Hvorfor har Danmark ikke en officiel nationaldag?
FacebookTwitterKopier linkEmner:Dansk Folkeparti|Morten Messerschmidt (politiker)|Europa-Parlamentet|EU|EU-forhold




https://www.dr.dk/sporten/cykling/dansk-topresultat-i-flandern-cecilie-uttrup-ludwig-koerer-sig-paa-podiet

CyklingDansk topresultat i Flandern!
Cecilie Uttrup Ludwig kører sig på podietDanske Cecilie Uttrup Ludwig sluttede på en flot tredjeplads i Flandern Rundt, der blev vundet af Marta Bastianelli.
Marta Bastianelli vandt Flandern Rundt med Cecilie Uttrup Ludwig på en tredjeplads.
Af Frederik Palle07.
apr.
2019 kl.
15.
40 | opdateret 07.
apr.
2019 kl.
16.
36Bemærk: artiklen er mere end 30 dage gammelLæs opDet blev en af karrierens bedste præstationer, da Cecilie Uttrup Ludwig i dag kørte sig på podiet i kvindernes Flandern Rundt.
Danskeren åbnede selv for ballet på Oude Kwaremont, hvor alle de svageste ryttere blev sat tilbage, og til sidst var de kun fire ryttere.
På den sidste hårde stigning forcerede hun igen tempoet sammen med verdensstjernen Annemiek van Vleuten, og kun Marta Bastianelli kunne følge med de to.
Det vil de begge ærgre sig over efter løbet, fordi da det hele skulle afgøres, var det Bastianelli, som var den hurtigste foran van Vleuten og danske Uttrup Ludwig.
- Jeg tror ikke rigtig, at det er gået op for mig endnu.
Det er for vildt.
Jeg sugede bare hele opbakningen til mig.
Det var så fedt, siger Cecilie Uttrup Ludwig til TV 2 Sport efter løbet.
Marta Bastianelli kører for det danske hold Team Virtu, så lidt dansk sejr var der over løbet.
FacebookTwitterKopier linkEmner:Cecilie Uttrup Ludwig (cykelrytter)|Belgien|Cykelsport|Team Virtu Cycling|Team Waoo




https://www.dr.dk/nyheder/regionale/syd/efter-nedlukning-paa-facebook-nu-kan-du-igen-donere-penge-men-ikke-til-alle

Syd- og SønderjyllandEfter nedlukning på Facebook: Nu kan du igen donere penge - men ikke til alleKun indsamlinger, godkendt af Indsamlingsnævnet, får lov at køre på det sociale medie.
Snart vil du igen kunne støde på indsamlinger i dit Facebookfeed.
Af Ulrik Bang-Mørch og Johanne Haagerup07.
apr.
2019 kl.
15.
06Bemærk: artiklen er mere end 30 dage gammelLæs opHvis du har været én af dem, der gerne donerede penge til indsamlinger på Facebook, så får du snart muligheden igen.
Facebook lukkede ellers ned for indsamlingsværktøjet tilbage i januar i år, fordi en lovændring betød, at det sociale medie nu kunne få en bøde, hvis en indsamling ikke var blevet godkendt ved Indsamlingsnævnet.
Folk vil jo gerne betale og støtte gode formål, så vi var kede af, at vi måtte lukke det ned i Danmark.
Martin Ruby, politisk chef for Facebook i NordenMen nu har Facebook og indsamlingsorganisationernes brancheorganisation, Isobro, fundet en løsning.
Indsamlinger på FacebookDen 26.
januar lukkede Facebook ned for indsamlinger.
En lovændring betød, at Facebook kunne få en bøde, hvis en indsamling ikke var blevet godkendt ved Indsamlingsnævnet.
Tidligere havde mange organisationer lavet diverse indsamlinger, ligesom almindelige mennesker lavede indsamlinger til private formål.
Men indsamlingerne er ulovlige, hvis de ikke bliver godkendt af Indsamlingsnævnet.
Meget få private huskede at få en godkendelse ved Indsamlingsnævnet, har nævnet oplyst.
Nu har indsamlingernes brancheorganisation, Isobro, fundet en løsning sammen med Facebook, så der fortsat kan doneres penge til velgørende formål.
Det er dog kun medlemmer af Isobro - der får mulighed for igen at samle ind, fordi Isobro har lovet at stå på mål for, at alt papirarbejde er i orden.
Private kan ikke oprette indsamlinger.
Det glæder politisk chef for Facebook i Norden Martin Ruby:- Folk vil jo gerne betale og støtte gode formål, så vi var kede af, at vi måtte lukke det ned i Danmark.
Derfor er vi også rigtig glade for, at vi sammen med Isobro har fundet en løsning, så en masse organisationer igen kan samle penge ind, siger han.
Får fat i andre givereLøsningen, man er kommet frem til, er, at Isobro har lovet at stå på mål for, at alt papirarbejde og godkendelser er i orden, og brancheorganisationen vil tilmed betale, hvis Facebook skulle få en bøde alligevel.
Vi vil jo rigtig gerne have, at vores medlemmer får lov til at komme endnu bredere ud med deres gode formål.
Mette Grovermann, sekretariatschef, IsobroDet er dog kun medlemmer af Isobro, der får mulighed for igen at samle ind.
Så nu kan alt fra Alzheimerforeningen til Kattens værn igen samle penge ind på Facebook.
Det er glædeligt, fortæller sekretariatschefen i Isobro, Mette Grovermann:- Vi vil jo rigtig gerne have, at vores medlemmer får lov til at komme endnu bredere ud med deres gode formål, så de kan få fat i nogle helt andre givere, siger Mette Grovermann.
Private får ikke lov at starte indsamlingFør lovændringen kunne alle bruge indsamlingsværktøjet til at starte indsamlinger - også privatpersoner.
Men der bliver ikke åbnet for, at private igen kan oprette en indsamling på Facebook.
Politisk chef for Facebook i Norden Martin Ruby fortæller, at det ville være for besværligt, fordi Facebook i dag ville være forpligtet til at gennemgå hver eneste indsamling, for om personerne nu også har de nødvendige tilladelser.
Noget som meget få private huskede at få, har Indsamlingsnævnet oplyst.
- Vi havde den mulighed at lukke det hele ned.
Og det gjorde vi så på den korte bane.
Men nu fandt vi så denne løsning med Isobro på den lange bane.
Og jeg tror, at det er godt for alle parter, at den nu er kommet på plads, siger Martin Ruby.
FacebookTwitterKopier linkEmner:Facebook|Alzheimerforeningen




https://www.dr.dk/sporten/fodbold/superliga/teenager-redder-aab-i-overtiden-mod-hobro

SuperligaTeenager redder AaB i overtiden mod HobroDen unge AaB-angriber Mikkel Kaufmann scorede til 1-1 i tillægstiden mod Hobro og sikrede AaB overlevelse.
07.
apr.
2019 kl.
14.
22Bemærk: artiklen er mere end 30 dage gammelLæs opAaB var bagud i 70 minutter, men på en scoring dybt inde i tillægstiden af den indskiftede 18-årige angriber Mikkel Kaufmann, overlever aalborgenserne definitivt i Superligaen efter 1-1 ude mod Hobro søndag.
Resultatet betyder, at Hobro misser chancen for at overhale Vendsyssel og nappe tredjepladsen i puljen.
AaB skulle inden kampen blot bruge et enkelt point for at sikre sig overlevelse i Superligaen, mens Hobro allerede havde udspillet sin chance.
Alligevel var kampen ikke uden betydning, da Hobro kæmpede for tredjepladsen i nedrykningsspillets gruppe 2.
Og det så længe ud til, at det skulle lykkes Hobro at overraske.
Hobros Pål Alexander Kirkevold jubler over sin scoring.
Efter en chancefattig og halvkedelig start, hvor der ikke var meget at berette om, var det et forsvarskoks efter 19 minutter, der sparkede gang i kampen.
AaB-stopperen Kasper Pedersen og keeper Jacob Rinne gik galt af hinanden.
Bolden dumpede ned for fødderne af Hobro-profilen Pål Alexander Kirkevold, der nemt kunne lægge den i det tomme AaB-mål.
Dermed har nordmanden fået en fremragende start på nedrykningsslutspillet, hvor han har lavet tre mål i to kampe.
AaB var mest på bolden, men var generelt ufarlig.
Derfor kunne Hobro fortjent gå til pause med en 1-0-føring.
Efter anden halvleg jagtede AaB en udligning, men gæsterne havde svært ved at skabe chancer hele kampen igennem.
Hobro var derfor det farligste mandskab og truede især på dødbolde.
Men et stort AaB-pres til sidst betød, at et hjørnespark dumpede ned for fødderne af unge Mikkel Kaufmann i det femte og sidste minut af dommerens tillægstid, og han scorede sit første Superliga-mål.
/ritzau/FacebookTwitterKopier linkEmner:AaB|Hobro|Fodbold|Jylland




https://www.dr.dk/nyheder/politik/borgmester-sygemelder-sig-efter-voldtaegtssag-jeg-er-dybt-berort-det-foregik-i-mit

PolitikBorgmester sygemelder sig efter voldtægtssag: 'Jeg er dybt berørt.
Det foregik i mit hjem'Et nu tidligere bestyrelsesmedlem i Enhedslisten meldte sig selv efter anklager om voldtægt i borgmesters hjem.
Teknik- og miljøborgmester i Københavns Kommune Ninna Hedeager Olsen vil ikke være at finde på sin post det næste stykke tid.
07.
apr.
2019 kl.
13.
20Bemærk: artiklen er mere end 30 dage gammelLæs opTeknik- og miljøborgmester i København Ninna Hedeager Olsen (EL) holder en pause fra politik på grund af anklager om voldtægt i borgmesterens hjem.
Det oplyser hun selv på sin facebookprofil.
Jeg er dybt berørt.
Det foregik i mit hjem.
Jeg kender parterne.
Ninna Hedeager Olsen (EL)Et bestyrelsesmedlem i Enhedslisten i København er sigtet og varetægtsfængslet for voldtægten.
Han er siden fratrådt alle poster i partiet.
- Jeg er dybt berørt.
Det foregik i mit hjem.
Jeg kender parterne.
Det vigtigste for mig har været at tale med offeret, støtte hende og at få hende til at erkende, at hun er uden skyld.
- Derefter har mit fokus været at få gerningsmanden til at melde sig selv.
Det vidste han heldigvis godt, at han skulle, skriver Ninna Hedeager Olsen.
Borgmesteren ønsker ikke at uddybe, hvor længe hun holder en pause fra politik.
I morgen aften tages der på et gruppemøde med Enhedslistens medlemmer af byrådet stilling til, hvem der skal overtage hendes arbejdsopgaver.
Skipper: Jeg er rystet- Personligt og som gruppeformand støtter jeg Ninna i hendes beslutning om sygemelding og ønsker at skærme hende mod alle henvendelser.
- Borgerrepræsentations-gruppen vil på vores gruppemøde mandag aften træffe beslutning om det videre forløb, skriver gruppeformand i København Karina Vestergård Madsen (EL) på sin facebookprofil.
Den pågældende mand er beskyttet af et navneforbud.
Han har selv meldt sig til politiet i København for at fortælle om sin rolle i voldtægten.
Fredag varetægtsfængslede en dommer i Københavns Byret manden, der har meldt sig selv til politiet.
Han skal sidde varetægtsfængslet i 18 dage.
Det er endnu uvist, hvad manden helt nøjagtig er sigtet for, samt hvordan han forholder sig til sigtelsen.
Pernille Skipper, Enhedslistens politiske ordfører i Folketinget, er også rystet over sagen.
Partiet har ikke en egentlig leder.
- Af hensyn til offeret og hele efterforskningen vil jeg selvfølgelig ikke udtale mig mere, men jeg vil dog sige, at det gør mig rigtig ked af det, og jeg er faktisk temmelig rystet, skrev hun torsdag på Facebook.
/ritzau/FacebookTwitterKopier linkEmner:Enhedslisten|Ninna Hedeager Olsen (politiker)|Pernille Skipper (politiker)|København|Kriminalitet




https://www.dr.dk/nyheder/indland/efter-skudepisode-i-nordsjaelland-politi-vil-kraeve-fem-personer-faengslet

IndlandEfter skudepisode i Nordsjælland: Politi vil kræve fem personer fængslet  Politiet har i alt foretaget 22 anholdelser efter skuddrab i Rungsted.
Chefpolitiinspektør Magnus Andresen (th.
) og politidirektør Jens-Christian Bülow taler med pressen.
Af Lars Lindevall07.
apr.
2019 kl.
13.
35 | opdateret 07.
apr.
2019 kl.
15.
26Bemærk: artiklen er mere end 30 dage gammelLæs opFem personer bliver her i eftermiddag fremstillet i grundlovsforhør efter en skudepisode i Rungsted i går aftes.
Tidligere på dagen fortalte Nordsjællands Politi på et pressemøde, at man ville fremstille seks personer i grundlovsforhør, men det blev siden nedjusteret, ifølge Henriette Døssing, pressekoordinator ved Nordsjællands Politi:- Efter en nøjere juridisk vurdering, er det kun fem af dem, der skal stilles for en dommer, siger hun til Ritzau.
I alt har politiet foretaget 22 anholdelser siden skudepisoden i går.
- Vi har anholdt syv personer ved gerningsstedet, som alle er løsladt nu, da de ikke har en tilknytning til hændelsen.
Derudover blev der anholdt seks personer nede i Greve-området, som også blev løsladt efterfølgende.
I forhold til de anholdte, der er tilbage nu, som er anholdt andre steder på Sjælland, er der begrundet mistanke om, at de har deltaget i hændelsen i går, oplyste politidirektør Jens-Christian Bülow, politidirektør fra Nordsjællands Politi på pressemødet.
Det er fortsat politiets overbevisning, at der er tale om et opgør med relation til bandemiljøet.
Nordsjællands Politi har oprettet en mobil politistation på Rungsted Havn, hvor borgere kan henvende sig med relevante oplysninger.
Skud, knivstik og påkørselEn blev dræbt af skud og fire andre blev kvæstet - en af skud, andre af knivstik og påkørsel af biler.
- Vi ved, at der har været anvendt skydevåben og en kniv.
Vi ved også, at der har været skader på personer, som relaterer sig til påkørselsskader, siger Jens-Christian Bülow fra Nordsjællands Politi.
- Tre er stadig indlagt, mens en er udskrevet.
To af dem har fået alvorlige skader, tilføjer chefpolitiinspektør Magnus Andresen på pressemødet.
Beder borgere om hjælpPolitiet vil meget gerne have oplysninger, der kan være relevante i efterforskningen.
- Vi har i nattens løb fået rigtig mange gode henvendelser fra borgere, og vi vil meget gerne opfordre til, at man fortsætter med den slags oplysninger.
Vi leder blandt andet efter en kniv, og det er sådan nogle ting, som vi meget gerne vil have oplysninger om, siger Jens-Christian Bülow og tilføjer:- Når sådan noget sker, som det, der skete i går, er der brug for en synlig tilstedeværelse, og alle borgere i området har mulighed for at henvende sig, hvis de har noget, de er utrygge ved, eller hvis de har oplysninger.
Politiet har derfor opstillet en mobil politistation på Rungsted Havn, hvor borgere kan henvende sig.
- Det politistationen afspejler er, at vi som politi har en vigtig opgave med at genoprette tryghed i et lokalområde, der er vant til noget helt andet.
Opdateret med nedjusteringen af personer i grundlovsforhør.
FacebookTwitterKopier linkEmner:Nordsjællands Politi|Politi|Sjælland|Kriminalitet|Rungsted




https://www.dr.dk/sporten/cykling/kilometer-kilometer-asgreen-overrasker-alle-i-flandern-rundt

CyklingKILOMETER FOR KILOMETER Asgreen overrasker alle i Flandern RundtFølg Flandern Rundt live her.
07.
apr.
2019 kl.
14.
29 | opdateret 07.
apr.
2019 kl.
17.
16Bemærk: artiklen er mere end 30 dage gammelLæs opFacebookTwitterKopier linkEmner:Kasper Asgreen (cykelrytter)|Magnus Cort (cykelrytter)|Belgien|Cykelsport




https://www.dr.dk/nyheder/politik/ep-valg/italiensk-avis-df-klar-til-eu-skeptisk-alliance-med-europaeiske

Valg til Europa-ParlamentetSe temaEP-valg Italiensk avis: DF klar til EU-skeptisk alliance med europæiske højrefløjspartierDet EU-skeptiske parti skal i morgen tale ved stormøde, som det italienske regeringsparti Lega står bag.
Legas Matteo Salvini, der er leder af det EU-skeptiske højrefløjsparti Lega, afholder i morgen stormøde i Milano.
Af Per Bang Thomsen og Sofie Dyjak07.
apr.
2019 kl.
15.
35Bemærk: artiklen er mere end 30 dage gammelLæs opNår den italienske vicepremierminister Matteo Salvini, der er leder af det EU-skeptiske højrefløjsparti Lega, i morgen formiddag afholder stormøde i Milano, vil Dansk Folkepartis gruppeformand i Europa-Parlamentet, Anders Vistisen, være at finde på talerlisten.
Det skriver den italienske avis La Reppublica.
Målet med mødet er ifølge avisen at få etableret en fællesalliance for de europæiske højrefløjspartier, der er stærkt kritiske over for EU-samarbejdet, frem mod europarlamentsvalget i maj.
Udover Dansk Folkeparti vil det tyske Alternative für Deutschland samt De Sande Finner fra Finland også deltage i mødet, der har fået titlen "Fornuftens Europa".
Og Lega håber på, at flere andre højrefløjspartier vil tilslutte sig platformen inden valget om halvanden måned.
DF positiv over for Lega-samarbejdeDet har ikke været muligt at få en kommentar fra Dansk Folkeparti.
Hvornår er der valg til Europa-Parlamentet?
Det danske valg til Europa-Parlamentet finder sted i dag.
Medlemmerne bliver valgt ved direkte valg i alle EU-lande.
Sammen med medlemslandenes ministre vedtager europaparlamentarikerne nye love i EU.
Danmark skal vælge 14 medlemmer til Europa-Parlamentet.
13 indtager deres pladser den 2.
juli, mens nummer 14 indtager sin plads, i det øjeblik Storbritannien forlader EU.
Men Peter Kofod, der er partiets spidskandidat til europaparlamentsvalget, har tidligere fortalt, at han har “en ambition om, at der etableres en stor, EU-skeptisk og konservativ gruppe til højre for midten” efter det kommende valg.
Og tidligere på ugen udtalte DF’eren, at han "intet problem så i" at skulle sidde i samme gruppe som Lega efter europaparlamentsvalget.
- Vi snakker med rigtig mange partier, og vi prøver at identificere dem, der i nogen grad ligner os, sagde han og nævnte i den forbindelse også Alternative für Deutschland, Sverigedemokraterne fra Sverige og Frihedspartiet fra Østrig.
Kan stå stærkereI dag sidder de EU-skeptiske højrefløjspartier nemlig i fire forskellige grupper i Europa-Parlamentet.
Men Matteo Salvini har længe arbejdet målrettet for at få samlet partierne, så de kan danne en fælles gruppe efter europaparlamentsvalget.
Det skyldes ikke mindst, at flere højrefløjspartier, herunder Lega, står til at gå frem ved valget, mens de EU-positive konservative og socialistiske partigrupper, der sammen har haft flertallet i Europa-Parlamentet siden 1979, står til at gå tilbage.
- De EU-kritiske højrefløjspartier står til at kunne sætte sig solidt på en betragtelig del af pladserne i Europa-Parlamentet ved valget i maj.
Ved at kunne slå sig sammen i en fælles gruppe håber man på at kunne skumme fløden og stå endnu stærkere, forklarer Søren Dosenrode, der er Jean Monnet-professor ved Aalborg Center for European Studies ved Aalborg Universitet.
- De vil stække Europa-Parlamentet, og det har de større mulighed for, hvis de er samlet i én gruppe.
Hvad er en gruppe i Europa-Parlamentet?
Langt størstedelen af europaparlamentarikerne sidder i otte politiske grupper, der på mange måder minder om partierne i Folketinget.
Inden der skal stemmes, diskuterer medlemmerne forslagene i grupperne.
De kan dog ikke tvinges til at stemme det samme.
Det kræver minimum 25 medlemmer fra mindst en fjerdedel af EU's medlemsstater at oprette en gruppe.
I januar mødtes Matteo Salvini med Polens stærkt EU-kritiske regeringsparti, Lov og Retfærdighed, for at sondere terrænet for et muligt samarbejde.
Og tidligere på ugen var Matteo Salvini en tur i Paris, hvor han holdt møde med Marine Le Pen, der står i spidsen for det ligeledes EU-kritiske højrefløjsparti Rassemblement National.
Skal beskytte nationalstaternePartiet fik ved det seneste europaparlamentsvalg i 2014 hver fjerde stemme i Frankrig.
Og Marine Le Pen udtalte efter mødet til Euronews, at hun håber, at hun sammen med sin italienske kollega kan danne en supergruppe i Europa-Parlamentet efter valget.
- Jeg lægger ikke skjul på, at vi har en meget stor ambition og drøm om at skabe en meget stor gruppe bestående af de partier, der ønsker at beskytte nationalstaterne, sagde hun og tilføjede, at det bliver Matteo Salvinis opgave at få flere partier til at deltage i projektet.
Matteo Salvini tweetede selv, at målet med alliancen er "at bringe en smule fornuft tilbage til Europa".
Og ifølge Søren Dosenrode kan de EU-skeptiske partier godt nå at få udformet et fælles manifest inden EP-valget, som de så kan bruge som grundlag for den gruppe, de i givet fald vil stable på benene efter valget.
- Hvor magtfuld sådan en gruppe eventuelt bliver, afhænger af, hvor mange mandater den får.
Men ved at etablere en fælles gruppe vil de uanset hvad få adgang til prestigefyldte formandsposter i de vigtige komiteer, forklarer han.
Det danske valg til Europa-Parlamentet finder sted søndag den 26.
maj.
Her kan du møde de danske spidskandidater til valget:FacebookTwitterKopier linkEmner:Anders Primdahl Vistisen (politiker)|Marine Le Pen (politiker)|Valg og folkeafstemninger|Tyskland|Sverigedemokraterna




https://www.dr.dk/sporten/fodbold/superliga/minut-minut-esbjerg-spolerer-fcm-sejr-med-udligning-i-overtiden






https://www.dr.dk/mitliv/michelle-paa-25-er-racerkoerer-jeg-er-ikke-bange-doe-i-min-bil-men-jeg-ved-godt-risikoen-er

Kvinde i et 'mandemiljø'Se temaMit LivMichelle på 25 er racerkører: 'Jeg er ikke bange for at dø i min bil.
Men jeg ved godt, at risikoen er der'Michelle Sophie Gatting har været professionel racerkører siden hun var 11 år gammel og er i dag blandt Danmarks få kvinder i motorsporten.
Af Henriette Stisen og Foto: Andreas Bro07.
apr.
2019 kl.
15.
00Bemærk: artiklen er mere end 30 dage gammelLæs opFørste gang 25-årige Michelle Sophie Gatting mærkede racerbanen pumpe adrenalin rundt i sin krop, var hun bare syv år gammel.
Det var på en 100 meter lang gokartbane i Frankrig.
Kvinde i et 'mandemiljø'I anledning af DR3-serien Skaterpigerne - Don't Give A Fox, der lige nu kan ses på DRTV, zoomer vi i denne fotoserie ind på de unge kvinder, der har bevæget sig ind i fællesskaber, sportsgrene og erhverv, der traditionelt har været og stadig er domineret af drenge og mænd.
Mød en gruppe kvindelige skatere, en kvindelig racerkører og en kvindelig pilot.
Til sommer går to af Michelles største ønsker i opfyldelse i samme land: Hun skal med et rent kvindekøreteam indtage den 13,6 kilometer lange racerbane i verdens hårdeste racerløb: 24-timerløbet Le Mans.
Og så sker det endda for Ferrari.
Vejen til drømmen har været lang og fuld af gode oplevelser – men også de barske af slagsen.
Kvinder på racerbanen er nemlig en sjældenhed, og for nogle kan det være svært at acceptere at blive overhalet af en kvinde.
- Der er mange, der har den mentalitet, at en kvinde godt kan være hurtig, men at hun ikke kan være den hurtigste.
Derfor kan det være svært for mænd at kapere, når jeg så alligevel er den hurtigste på banen, siger Michelle.
- Jeg var på randen af depression, da jeg for nogle år siden var væk fra racerbanen i et helt år.
Jeg lever og ånder for det her.
Det er virkeligt min passion.
Det er grunden til, at jeg står op om morgenen.
1 / 14- Jeg er ikke bange for at dø i min racerbil.
Men jeg ved godt, at risikoen er der.
I 2013 døde Allan Simonsen, en mand jeg kendte rigtig godt, i Le Mans.
To år efter mistede vi racerkøreren Jules Bianchi.
Det var nogle mørke år i sporten, og det satte nogle tanker i gang i mig om, hvor farligt det kan være at sætte sig ind i sin racerbil.
Men når jeg kører, er jeg iskold og uden frygt.
Måske fordi jeg kun er 25 år og eksempelvis ikke har fået børn endnu.
Det ændrer sig måske med tiden.
2 / 14Når man kører op til 300 km/timen, så kan mange ting gå rigtig galt.
Derfor er der for Michelle også en snert af overtro indblandet, når hun kører race: - Jeg har altid kørt med en eller anden form for kors i min halskæde.
Jeg er ikke overdrevet religiøs, men skal altid have det på.
Og det sidder altid uden på mit brandsikre undertøj, så det ikke bliver skjult.
Det giver mig en følelse af, at der er en, der passer på mig, når jeg kører.
3 / 14At have valgt en sport i en så udpræget mandsdomineret verden som motorsporten, har ikke været uden udfordringer.
- Havde mine forældre ikke været så strikse med mig i forhold til kærester, dengang jeg var 13 til 18 år, vil jeg slet ikke tænke på, hvilke rygter der ville have gået om mig i branchen.
Både dengang og i dag.
Rygter, som muligvis ikke havde været sande, men som alligevel bliver startet fordi man er kvinde i en mandsdomineret verden.
4 / 14- Jeg har været på et team, hvor teamchefen var meget dameglad, hvilket han ikke lagde skjul på.
Samtidigt havde mine nye teamkammerater svært ved at acceptere, at der var en kvinde på holdet.
Jeg har været på mange forskellige teams igennem min karriere, og jeg plejer at blive accepteret på holdet - selvom jeg er kvinde.
Men her blev jeg savet midt over både fysisk og psykisk.
Mine teamkammerater kunne finde på at banke på min hoteldør midt om natten for at chikanere mig.
Min teamchef kunne finde på at komme ind i mit omklædningsrum, når jeg var ved at klæde om til køredragt.
Der skete mange andre ting, der heller ikke var fede.
5 / 14Motorsport en dyr sport, der kræver mange penge, før bilen kan komme ud på racerbanen.
Og nogle gange slipper pengene op.
Det skete også dengang: - Jeg endte med ikke at køre en fuld sæson for det team af økonomiske årsager.
Men for én gangs skyld, havde jeg ikke noget problem med at stoppe med at køre for et team.
- At jeg så efterfølgende slet ikke kørte race i et helt år, fordi vi ikke kunne finde pengene til det, var sindssygt hårdt.
Jeg lever og ånder for min sport, så de to ting kombineret fik mig til at ramme bunden rent mentalt.
Det var virkelig slemt.
6 / 14Når man er racerkører, betyder ens hjelm ikke kun sikkerhed, men er også en meget personlig ting: - Til den første hjelm jeg nogensinde fik lavet for 10-12 år siden, fik min far den idé, at der skulle være et Superman-emblem med 'MG' for Michelle Gatting skrevet i midten.
Det har jeg haft på alle mine hjelme lige siden, for det passer meget godt til mig.
Jeg er sådan lidt Superman-agtigt, griner Michelle.
7 / 14Michelle møder ofte fordommen, at det ikke er hårdt at være racerkører.
Man sidder jo bare i en bil og kører lidt hurtigt.
- Hvis man skal sammenligne det med noget, folk kan forholde sig til, så er det at køre et 24 timer løb som Le Mans ligesom at lave en ironman.
Det er så ubeskriveligt fysisk krævende.
Du kører meget af tiden i mørke, hastigheden er knap 300 km/t på langsiden, du trækker mellem tre og fire g-kræfter i bilen, så når du bremser, er det med et tryk på næsten 100 kg på kun et ben.
8 / 14- I de her sidste ti uger op til Le Mans, følger jeg et stramt træningsprogram fra Dasu, Dansk Automobil Sports Union.
Det er meget intenst og blander både konditions- og hjernetræning.
Til det sidste er jeg iført virtual reality-briller og træner min fokus- og reaktionsevne.
9 / 14Den intense fysiske træning hjælper Michelle med det, der er den største udfordring ved et løb som Le Mans: - Det hårdeste ved langdistanceløb er helt klart at kunne holde koncentrationen.
Der er sindssygt mange ting, du skal styr på, mens du kører 300 km/t.
10 / 14Når man er elitesportsudøver, så kræver det konstante valg og ikke mindst fravalg i livet.
Fordi motorsport er en ekstremt dyr sportsgren, har de valg og fravalg påvirket hele Michelles familie: - Alt i vores familie har handlet om mig.
Mine forældre brugte alle deres penge og tid på mig og min sport.
Min storesøster nåede at opleve en barndom uden motorsport, fordi hun var det første barn.
Men min lillesøster har lidt under min karriere.
Det har været hårdt for mig at være bevidst om, og det har også betydet, at jeg tit er stoppet op og tænkt, om det virkelig har været det værd.
Invitationen til Le Mans var derfor en kæmpe lettelse.
For hele familien.
11 / 14Michelle kører for teamet Kessel Racing, hvor hun sammen med to andre kvindelige racerkørere indtager banen i Le Mans i deres Ferrari 488 Spider 15.
juni.
- I år er jeg den bedste racerkører, jeg overhovedet kan være, fordi jeg bliver løftet op af mit team.
Jeg har kørt race i mange år og i rigtig mange teams, men den opbakning, jeg møder i Kessel Racing, har jeg ikke mødt i andre teams.
Alle i teamet respekterer os 100 procent.
Der har ikke på noget tidspunkt været et lumsk blik fra en mekaniker eller noget i den stil.
De ser os som dygtige racerkørere - ikke 'bare' som kvinder.
12 / 14- Jeg er målrettet, fokuseret og disciplineret, når jeg kører race, for der er jeg på arbejde og skal præstere hver gang.
Privat kan jeg af og til være hende den usikre pige, der ikke føler hun er god nok.
Men når jeg går ind på en racerbane, har jeg følelse af, at der ikke er nogen, der er bedre end mig.
Der kan jeg komme med brystet skudt så langt frem, at man bare tænker ‘ hold da kæft’.
13 / 14- Hvis du vælger at begå dig i en verden som er lidt usædvanlig, eksempelvis som kvinde i en mandsdomineret verden, så er det vigtigt at du har nogen, du kan komme hjem til.
For det er barskt at være noget, der er anderledes i en lukket verden.
Min familie har støttet mig hele vejen igennem, og det har været altafgørende for mig.
14 / 14FacebookTwitterKopier linkEmner:Motorsport|Frankrig|Ferrari




https://www.dr.dk/sporten/haandbold/championsleague/dansk-gyor-profil-kaemper-haaneretten-mod-kammeraterne-paa

ChampionsleagueDansk Györ-profil kæmper for håneretten mod kammeraterne på landsholdetAnne Mette Hansen ser frem til at dyste mod landsholdskammeraterne fra Odense Håndbold.
Danmarks Anne Mette Hansen under EM kampen mellem Danmark-Montenegro i Nantes, onsdag den 12 december 2018.
.
 Af Michael Sten Jensen i Lyon07.
apr.
2019 kl.
13.
07Bemærk: artiklen er mere end 30 dage gammelLæs opMan kunne karakterisere Anne Mette Hansen som det danske landsholds damptromle.
Den 24-årige bagspillers evne til at komme i fart og frygtløst kaste sig mod målet, er en af årsagerne til, at hun for to sæsoner siden havnede hos det ungarske storhold Györ, der søndag eftermiddag spiller den første af to Champions League-kvartfinaler mod Odense Håndbold.
Livet i Ungarn, med store titler og stjernespillere som holdkammerater, er da heller ikke noget, som den danske profil på nogen måde er kørt træt i, selv om der er pres på.
Læs også:Pytlicks Odense møder verdens bedste hold: ’Vi kan spille fuldstændig frit’- Jeg trives godt, og jeg synes, det er fedt at opleve noget på egen hånd.
Jeg udfordrer mig selv og personligt, og det skærper mig.
Der er pres på os for at vinde hver kamp, og det er sådan det skal være.
Vi vil vinde alle kampe, og det bliver man kun bedre af, sige Anne Mette Hansen.
Har de bedste spillere i verdenOm Anne Mette Hansen i de seneste dage har været med til at lægge taktikken for Györ mod Odense, melder bagspilleren ikke noget om.
Det ville dog være oplagt, da hele otte spillere fra Odense Håndbold også er aktuelle for det danske landshold.
Hansen ser da også frem til at krydse klinger med alle landsholdkammeraterne.
- Det bliver fedt.
Det er altid dejligt at være tilbage i Danmark, og jeg glæder mig til at møde alle dem fra landsholdet.
Jeg tror, at Odense har selvtilliden i orden, så det bliver en svær kamp.
- Jeg synes, at vi har nogle af de bedste spillere i verden i begge ender, så det skal vi kunne udnytte, siger Anne Mette Hansen.
Kampen mellem Odense Håndbold og Györ fløjtes i gang klokken 16.
50.
DR1 sender fra klokken 16.
30.
FacebookTwitterKopier linkEmner:Odense Håndbold|Odense|DR1|Håndbold|Ungarn




https://www.dr.dk/sporten/cykling/dansk-cykelrytter-opgiver-faa-loen-fra-sit-tidligere-hold

CyklingDansk cykelrytter opgiver at få løn fra sit tidligere holdLasse Norman Hansen kørte i knap to år for Aqua Blue Sport, der pludseligt lukkede ned sidste år.
Den danske cykelrytter Lasse Norman Hansen kørte for Aqua Blue Sport i hele holdets toårige levetid.
07.
apr.
2019 kl.
14.
10 | opdateret 07.
apr.
2019 kl.
18.
55Bemærk: artiklen er mere end 30 dage gammelLæs opDen danske cykelrytter Lasse Norman Hansen opgiver at få udbetalt den løn, som hans tidligere hold Aqua Blue Sport skylder ham.
Det fortæller han til B.
T.
- Jeg venter ikke rigtig længere på noget.
Jeg får aldrig pengene at se.
Det er 100 procent sikkert.
- Jeg ved ikke, om man kan kalde det surrealistisk, men det er i hvert fald pisse irriterende, siger danskeren til avisen.
Det irske cykelhold meddelte i august sidste år, at det ikke ville søge om at få kontinentallicens for 2019 hos UCI (Den Internationale Cykelunion).
Ingen midler til at betaleÅrsagen var manglende midler, og holdet havde ikke råd til at betale sine ryttere året ud.
Beskeden kom som en overraskelse, da holdet kort forinden havde meldt ud, at det var i færd med at købe holdet Vérandas Willems-Crelan.
Det irske hold har i år haft status af prokontinentalhold, niveauet lige under World Tour.
Aqua Blue Sport var allerede i sin første sæson sidste år med i Grand Tour-løbet Vuelta a España, hvor det lykkedes for holdet at sikre en etapesejr, da østrigeren Stefan Denifl vandt 17.
etape.
Lasse Norman Hansen, der vandt OL-guld i omnium fra 2012, kørte for Aqua Blue Sport i hele holdets toårige levetid.
Efterfølgende har den 27-årige dansker skrevet kontrakt med det belgiske hold Corendon-Circus.
Også den danske rytter Casper Pedersen kørte for Aqua Blue Sport.
Han kører nu for Team Sunweb.
Begge de to danskere er med i søndagens Flandern Rundt.
/ritzau/FacebookTwitterKopier linkEmner:Lasse Norman Hansen (cykelrytter)|Cykelsport|Den Internationale Cykelunion|Corendon-Circus|Spanien




https://www.dr.dk/sporten/live/minut-minut-sent-maal-af-ndoye-sikrer-fc-koebenhavn-en-vigtig-sejr






https://www.dr.dk/nyheder/viden/teknologi/dyst-udviklere-af-kunstig-intelligens-skal-loese-opgaver-saadan-som-dyr-goer

TeknologiDyst for udviklere af kunstig intelligens: Skal løse opgaver, sådan som dyr gørEn ny konkurrence skal udvikle 'AI', som selv kan regne ud, hvordan den når sit mål.
Til sommer skal computeralgoritmer konkurrere om at løse udfordringer, som er lig dem dyr har i naturen.
Af Esben Hardenberg07.
apr.
2019 kl.
12.
03Bemærk: artiklen er mere end 30 dage gammelLæs opEn ny konkurrence inden for kunstig intelligens (AI) skydes i gang i juni måned.
Vinderen skal designe en kunstig intelligens, der kan løse opgaver ved at tænke, som dyr gør.
Formålet er at udvikle AI, der kan løse generelle problemstillinger.
Noget som i dag er en stor udfordring.
AI skal være klog som en krageKunstig intelligens har i de seneste år taget stormskridt inden for løsning af specifikke opgaver.
Googles Alpha-serie (kaldet AlphaGo Master, AlphaGo Zero og AlphaZero) har eksempelvis imponeret i spillene Go, skak og Shogi, og portugisiske forskere trænede tidligere i år en kunstig intelligens til at genkende specifikke dyr - bananfluer eller zebrafisk med tæt på 100% nøjagtighed.
Men AI kommer til kort, når der skal løses opgaver med løst definerede regler eller brede rammer.
HVAD ER KUNSTIG INTELLIGENS?
Kunstig intelligens betyder programmerede maskiner, som efterligner en eller flere aspekter af den menneskelige intelligens.
Forskere skelner generelt mellem to typer af kunstig intelligens.
Den ene er en bred intelligens, og er den type, vi ofte ser i film.
Den er selvtænkende og kan træffe alle typer af komplekse beslutninger på samme måde som mennesker.
Denne intelligens bliver ofte kaldt AGI (Artificial general intelligence).
Det er endnu ikke lykkedes at udvikle denne type intelligens.
Den anden type, er en kunstig intelligens, der løser specifikke opgaver.
Intelligensen kan for eksempel være en chatbot eller et spamfilter.
Efterhånden som denne type kunstige intelligens bliver integreret i vores kultur, ender den ofte med at blive kaldt almindelig software fremfor kunstig intelligens.
Den type opgaver er dyr bedre til.
Forsøg har vist, hvordan en krage har høj nok intelligens til at flytte småsten ned i en beholder med vand, så vandstanden stiger, og den kan nå overfladen med sit næb.
Konkurrencen er arrangeret af Leverhulme Centre for the Future of Intelligence, som er en sammenslutning af forskere fra flere universiteter.
Og dens formål er altså at føre til bedre kunstigt skabte intelligenser, der kan klare sig med løst definerede opgaver.
Forsøget med kragen er inspireret af en græsk fabel, der handler om hvordan intelligens sejrer over rå styrke.
Læs også:Kunstig intelligens gør dine Paint-kreationer til kunstComputerskabt kamp-arenaNår dysten skal finde sted bliver det - desværre, fristes man til at sige - ikke som en direkte dyst mellem dyr og robotter styret af kunstig intelligens.
Det foregår som en 3D-computersimulation, der minder om et computerspil, og de kunstige intelligenser skal her løse forskellige opgaver.
Halvvejs inde i videoen herunder vises arenaen, som de kunstige intelligenser skal dyste på, samt eksempler på opgaver de kan komme ud for.
Den måde at lave en AI-konkurrence på er et forfriskende tiltag, mener Anders Kofod-Petersen, vicedirektør i Alexandra Instituttet og professor i kunstig intelligens ved Norges Teknisk-Naturvidenskabelige Universitet (NTNU) i Trondheim:- Alle konkurrencer, jeg kender til, er konkurrencer i et specifikt problem, for eksempel at robotter skal spille fodbold.
Det, som er interessant her, er, at man skal lave et program, der skal kunne løse hundrede forskellige problemer.
Læs også:Kunstig intelligens kan se forskel på bananfluer: Genkender én blandt 72På vej mod generel kunstig intelligensJagten efter en AI, som er sammenlignelig med dyreintelligenser, er i virkeligheden jagten på en intelligens, der minder om den, vi mennesker har.
Den type AI kaldes AGI - artificial general intelligens, eller generel kunstig intelligens.
Den er særlig, fordi den selv kan finde løsninger ud fra et overordnet ønske eller mål.
- Den generelle problemstilling er at genkende og ræsonnere omkring mål, på samme måde som vi mennesker gør.
Det er ikke super let, siger Anders Kofod-Petersen.
AGI ville for eksempel kunne bruges i en digital butler, der fungerer så godt, at den kan hjælpe med at planlægge vores hverdag.
Og sådan en vil vi med tiden kunne udvikle, men AGI, som er på niveau med os mennesker, kan forblive en drøm, konkluderer Anders Kofod-Petersen:- Jeg er ikke overbevist om, at det er noget, som kan lade sig gøre.
FacebookTwitterKopier linkEmner:Teknologi|Youtube|Google|Norge|Videnskab




https://www.dr.dk/sporten/fodbold/superliga/minut-minut-vejle-smadrer-soenderjyske-med-en-4-1-sejr






https://www.dr.dk/nyheder/indland/live-tv-politiet-holder-pressemoede-om-skudepisode-i-rungsted






https://www.dr.dk/nyheder/udland/soeren-bendixen-om-rwanda-25-aar-efter-en-solstraalehistorie-der-ligner-et-diktatur

UdlandSøren Bendixen om Rwanda 25 år efter: 'En solstrålehistorie, der ligner et diktatur'Økonomien blomstrer i det lille centralafrikanske land.
Men der er også forlydender om likvideringer.
Rwandas præsident Paul Kagame og hans kone Jeanette Kagame viser deres respekt ved dagens mindehøjtidelighed i hovedstaden Kigali for de over 800.
000 dræbte i 1994.
Af Andreas Lindqvist07.
apr.
2019 kl.
12.
20Bemærk: artiklen er mere end 30 dage gammelLæs op25 år efter folkemordet i Rwanda, hvor 800.
000 mennesker ifølge FN blev myrdet, er der fred i landet.
Med en forventet bnp-vækst på næsten otte procent i år, stor stigning i eksporten og en status som Afrikas fjerdemindst korrupte land, synes fremtidsudsigterne lyse.
På overfladen er der tale om en utrolig succeshistorie i landet, hvor hutu-flertallet i 1994 vendte sig mod tutsi-mindretallet, og myrdede naboer, kolleger og venner, siger DR's Afrika-korrespondent, Søren Bendixen.
Økonomien i Rwanda blomstrer og der bygges i Kigali, landets hovedstad.
- Status er, at langt de fleste mennesker lever og har det fornuftigt.
De er rigere end langt de fleste i Afrika.
Man har formået at skabe et lille smørhul, i hvert fald hvis man tager historien i betragtning, siger han.
- Man har sund økonomisk udvikling, man er i stand til at tiltrække udenlandske investeringer, og der sker ting, man ikke ser andre steder.
Det var et af de første lande, som forbød plastikposer, og man har flere kvinder i parlamentet end noget andet sted, siger korrespondenten.
Oprørsleder blev diktatorisk præsidentDen positive udvikling har medført, at Rwanda ofte bliver omtalt som en rollemodel i Afrika.
Men det er ikke hele historien, siger Søren Bendixen, med henvisning til landets præsident, Paul Kagame.
Han er tidligere tutsi-oprørsleder, og kæmpede mod landets hutu-majoritet, som stod bag folkedrabet.
- Prisen har været, at der sidder en mand og bestemmer det hele, og det var ham, der stoppede folkedrabet.
Han kan ikke lide at blive sagt imod, siger Søren Bendixen.
Paul Kagame fotograferet i 1994 efter at hans tutsioprørere havde taget Kigalis lufthavn og var klar til at erobre selve byen.
Det har blandt andet medført, at politiske modstandere er kommet i fængsel.
- Der har også været flere likvideringer igennem årene, som ser ganske betænkelige ud.
Det er et harmonisk land, men også noget, der minder om et diktatur, siger han.
- Ved sidste valg fik Kagame stemmetal, som man ellers kun ser i diktaturer (knap 99 % ifølge den officielle optælling.
red.
).
Og selv i diktaturer, er det sjældent, siger Søren Bendixen.
Op mod en million blev dømtPaul Kagames jernhånd kan også spores i landets forsoningsproces efter folkemordet.
Her stod det klart, at det ville blive umuligt at genopbygge, hvis alle gerningsmænd blev dømt og fængslet.
Der var simpelthen for mange i forhold til en befolkning på størrelse med den danske.
Mistænkte for folkemordet fotograferet 10 år senere under en proces, hvor de opfordres til at erkende til gengæld for at få lavere straffe.
I Rwanda har tilståelserne været vigtige for at rekonstruere, hvad der skete under folkedrabet og ikke mindst finde ligene af de dræbte.
Efter først at have modtaget kritik for at indespærre over hundrede tusinde mistænkte under så kummerlige forhold, at tusinder døde, igangsatte Rwanda en mere traditionel proces.
Man foranstaltede mere end 10.
000 kombinerede domstole og sandhedskommissioner - de såkaldte gacaca-domstole - på helt lokalt niveau.
Her er op mod en million fundet skyldige i medvirken til folkedrabet.
Størstedelen er blevet idømt samfundsarbejde med efterfølgende reintegration i samfundet.
De lange straffe gik i stedet til dem som organiserede folkedrabet, og til dem med rigtigt mange liv på samvittigheden.
Hutuer og tutsier blev til rwandereI årene efter folkedrabet har den officielle linje været helt at nedtone den etniske konflikt, som førte til folkedrabet, og de store spændinger mellem hutuer og tutsier, der fulgte efter.
- Kagame fik skabt et magtsystem så effektivt, at man kunne holde det nede og få startet en forsoningsproces.
Han afskaffede hele forestillingen om hutuer og tutsier og gjorde alle folk til rwandere, siger Søren Bendixen.
- Det blev forbudt at sige andet, og den dag i dag taler man ikke om hutuer og tutsier i Rwanda.
Det har han trumfet igennem med hård hånd, siger han.
Under folkedrabet søgte mange tilflugt i kirker.
Men her blev de også massakreret, nogle gange flere hundreder på en gang.
Her er det kranier fra ofrene i kirken i Ntarama, godt 30 kilometer fra hovedstaden Kigali.
Samtidig har Paul Kagame dog været dybt involveret i to ekstremt blodige krige i DRCongo, hvor mange hutuer flygtede hen efter blodbadet.
Og han har lagt sig ud med nabolandet Burundi, og senest lukket grænserne mod sin gamle kampfælle Uganda, som han beskylder for at huse hutu-folkemordere.
- Der er ingen tvivl om, at Uganda huser folk, der er i opposition til Kagame.
Men det kan man jo også godt være, uden at være ansvarlig for folkedrabet, siger Søren Bendixen.
Hvad sker der når Kagame er væk?
Trods de demokratiske problemer i Rwanda, har kritikken ikke været stor fra omverdenen.
Den så stort set passivt til under folkedrabet, og den manglende indgriben er blevet en slags kollektivt globalt traume, som blandt andet den daværende amerikanske præsident Bill Clinton har kaldt en af sine største fortrydelser.
I 2013 vurderede han, at det kunne have reddet 300.
000 liv, hvis USA havde grebet ind.
- Hele verden lever stadig med en høj grad af skyldfølelse over, hvad der foregik, og derfor er der ikke mange, som siger fra, siger Søren Bendixen.
På et billede taget kort efter myrderierne, holder en lille dreng sig for næsen på grund af stanken fra rådnende lig.
Der er dog en vis frygt for, hvad der vil ske, når den i dag 61-årige Paul Kagame slipper sit greb om magten.
Forskning viser, at selv om der er fred, er der stadig en stor bevidsthed om hvem, der var på hvilken side under folkedrabet.
- Hvis Paul Kagame kunne leve for evigt, kunne det måske blive glemt en dag.
Lige nu er der lagt et kæmpestort låg på, og alle frygter, at det vil ryge af, når han en dag er væk, siger korrespondenten.
FacebookTwitterKopier linkEmner:Bill Clinton (politiker)|Rwanda|Afrika|Forbrydelser mod menneskeheden|Forenede Nationer




https://www.dr.dk/nyheder/regionale/sjaelland/fanget-midt-i-kaempe-byggeri-jimmy-vil-have-staten-til-koebe-sit-hus

StorstrømsbroenSe temaSjællandFanget midt i kæmpe byggeri: Jimmy vil have staten til at købe sit husJimmy Persson føler sig som gidsel midt et af landets største offentlige byggerier.
Jimmy Persson vil gerne have staten til at købe sit hus, da byggeriet til den nye Storstrømsbro mellem Falster og Sjælland larmer og forstyrrer de omkringliggende naboer.
Af Lis Vibeke Læsøe Olsen og Thor Malthe Andersen07.
apr.
2019 kl.
12.
05Bemærk: artiklen er mere end 30 dage gammelLæs opOm dagen hører man støjen fra gravemaskiner og lastbiler, og om natten står projektørerne tændt over byggepladsen, hvor håndværkerne gør klar til at anlægge en ny Storstrømsbro mellem Falster og Sjælland.
For Jimmy Persson, der bor lige op og ned ad byggepladsen på Orehoved, betyder det, at livet med hans egne ord er 'et helvede', mens arbejdet står på.
- Vi kom på landet for at få fred og ro, men nu er der projektører på døgnet rundt.
Nogle er måske glade for det, men jeg synes, det er noget møg, siger han.
Storstrømsbroen var med sine 4,1 milliarder det dyreste byggeprojekt i Danmark, da det blev påbegyndt i 2018.
Og selvom Jimmy Persson er glad for, at den nye bro bliver bygget, føler han sig fanget i et hus, han ikke kan sælge.
- Når broen er færdig i 2022, så er vi ved at være 80 år.
Så ved jeg sgu snart ikke.
Det er ikke den fremtid, jeg havde håbet på, siger han.
På kortet nedenfor fremgår det, hvordan den nye Storstrømsbro kommer til at strække sig lige forbi Jimmy Persson hjem på Brovænget 22.
Har bedt staten om at købe grundenMed udsigterne til at være bundet til huset i Orehoved længere end forventet har Jimmy Persson søgt om ekspropriation hele fem gange.
Hele fem gange har han bedt staten købe jorden af ham, fordi han ikke kan se en beboelig fremtid på stedet.
Hvornår kan man blive eksproprieretHvis et byggeri er af almen interesse, for eksempel et vejbyggeri, så kan statens tvinge ejeren til at afgive hele eller dele af sin ejendomsret.
Det betyder, de kan tvinge eksempelvis en husejer til at sælge sit hus til staten eller en landmand til at sælge en del af sine marker.
Man skal dog have en fair pris.
I Grundlovens paragraf 73 står der:"Ejendomsretten er ukrænkelig.
Ingen kan tilpligtes at afstå sin ejendom, uden hvor almenvellet kræver det.
Det kan kun ske ifølge lov og mod fuldstændig erstatning.
"- Jeg har snakket med ham, der står for det.
Han siger, at selvom jeg kommer med den bedste advokat i Danmark, vil det være spild af penge.
Sagen er afgjort, færdigt arbejde, siger Jimmy Persson.
Selve byggefasen er nemlig sjældent afgørende, når man skal tage stilling til ekspropriationssager.
Her tager den såkaldte ekspropriationskommision stilling til projektet i sin færdige form.
- Den midlertidige situation, altså mens man bygger, vurderes ikke direkte i en ekspropriationssammenhæng.
I stedet vurderes som udgangspunkt den færdige situation, når projektet er gennemført, siger Allan Aastrup, der er landinspektør hos Vejdirektoratet.
Jimmy Persson og mange andre naboer til store byggerier er i dilemmaet om hvem, der direkte er påvirket af byggeriet og hvem, der blot er naboer.
Jimmy Persson viser det fællesareal, der ligger mellem byggepladsen og sit hus i Orehoved.
Og i alle fem henvendelser om ekspropriation er det blevet vurderet, at Jimmy Perssons grund "ikke er arealmæssigt berørt af projektet" i sin færdige form.
Vejdirektoratet er omvendt klar over, at de skal minimere generne af byggeriet, siger Niels Gottlieb, der er projektchef hos Vejdirektoratet:- Vi har eksempelvis stillet krav til entreprenørerne om, hvor tidligt de må starte arbejdet, og hvor meget de må larme.
Men jeg vil opfordre naboerne til at henvende sig til os, for det kan godt være, vi kan finde en løsning, siger han.
Alder har ikke betydningJimmy Perssons største hovedpine er, at han kan se frem til byggestøj, støv og tunge lastbiler lige ude foran døren de næste mange år.
Og han frygter, udsigten til byggeriet kommer til at fylde resten af hans tilværelse som pensionist.
Men alder er ikke noget, der tages med, når der tages stilling i sådanne sager, det forklarer Frederik Waage, der er lektor på SDU og ekspert i ekspropriationsret.
- Problemet er selvfølgelig, at han er oppe i årene, og det kommer til at have stor betydning for hans liv fremover.
Ny StorstrømsbroBroen skal gå mellem Sjælland og Falster via Masnedø.
Broen bliver cirka fire kilometer lang, cirka 24 meter bred og får en gennemsejlingshøjde på 26 meter.
Prisen for den nye bro lander på cirka 4,2 milliarder kroner.
EU giver 112 millioner kroner i støtte til projektet.
Kilde: Vejdirektoratet- Men det er ikke et forhold, som er særligt godt beskyttet i lovgivningen.
Der vil man nok sige, at det er noget af det, man kan være nødt til at leve med som grundejer, siger lektoren.
Naboer til byggeprojekter kan i stedet søge erstatning for larm- og støvgener.
- Han kan gøre gældende, at han har lidt et værditab.
Og så må han prøve at søge erstatning for det.
Men man kan ikke få det samme, som hvis staten køber hele ens grund, siger Frederik Waage.
I 2022 skal den nye Storstrømsbro stå klar mellem Sjælland og Falster, lyder det fra partierne bag Togfonden.
FacebookTwitterKopier linkEmner:Vejdirektoratet|Bygge- og anlægsvirksomhed|Syddansk Universitet|Broer og tunneller|Falster




https://www.dr.dk/musik/mindre-fisse-og-flere-foelelser-dansk-rap-er-blevet-mere-saarbar-og-mindre-beskidt

Den nye stil - historien om dansk hiphopSe temaMusikMindre fisse og flere følelser: Dansk rap er blevet mere sårbar og mindre beskidtDer bliver bandet og svovlet mindre i dansk rapmusik.
© Grafik: Oliver Seppo RasmussenAf Christian Ellegaard og Grafik: Oliver Seppo Rasmussen07.
apr.
2019 kl.
12.
02Læs opVi bander alle sammen.
Tal viser faktisk, at mellem 0,5 og 0,7 procent af alle de ord, en person siger på en dag, er bandeord – det svarer til omtrent 80-90 ord.
Men nogle mennesker er bare notorisk kendte for at bande mere end andre: Havnearbejdere og rappere.
Hvordan det står til med sprogbruget på de danske havne, ved vi ikke, men noget tyder til gengæld på, at dansk rapmusik er blevet mere stueren med årene.
Den nye stilVil du vide mere?
I podcastserien 'Den nye stil' fortæller radiovært Pelle Peter Jensen historien om dansk rap.
Du kan høre den dugfriske 5.
sæson og alle tidligere sæsoner af 'Den nye stil' her.
Der er med andre ord blevet luget ud i mængden af 'ludere', 'kællinger' og 'svin' i den danske raplyrik.
Det viser en ny undersøgelse, der har kortlagt forekomsten af bandeord og skældsord i danske raptekser.
- Jeg har altid selv lyttet meget til rapmusik og følte, at bandeord og grimme ord fyldte mindre og mindre i teksterne.
Og det viste sig også, at der er en ret stor forskel på, hvordan man rappede for 20 år siden, og hvordan man rapper i dag, fortæller journalist og kandidatstuderende ved SDU, Mads Gregersen, der har undersøgt sprogets udvikling i dansk rap siden slutningen af 80'erne og frem til i dag.
Mads Gregersen har undersøgt en lang række hiphop-udgivelser fra 1988 og frem til 2018 og analyseret deres brug af grimme ord.
Det gælder både klassiske rap-udtryk som 'fuck', 'luder' og 'kælling', men også mere sjældne vendinger som 'fnatmide', 'halvabe' og 'lusepustere'.
Og tallene peger i retningen af, at der generelt bliver bandet og svovlet mindre i dansk rapmusik, end der gjorde for 15 – 20 år siden.
For eksempel blev der, på de undersøgte udgivelser, bandet omkring fem gange mere i dansk rap i 2003, end der gjorde i tekster fra 2018.
Mindre macho, mere melankoliIsær årene 2001, 2003 og 2004 var særligt beskidte og er blandt undersøgelsens højdespringere, når det kommer til mængden af bandeord i de danske raptekster.
Det var årene, hvor kunstnere som L.
O.
C.
, Jokeren og Niarn sad højt på den danske hiphop-trone.
Hør 'Undskyld' med L.
O.
C.
her:L.
O.
C.
- Undskyld- I 00'erne var rapmusik meget en machoting.
Der var kun én måde at lave hiphop på, og den var enormt maskulin, forklarer Fie Neergaard, der er vært på hiphop-programmet 'Sovsen' på P3.
Hun mener, at det pænere sprogbrug kan hænge sammen med, at der er sket en udvikling i, hvad rapperne skrev om dengang, og hvad der fylder på skriveblokken i dag.
- I dag kan rapperne være mere følsomme i deres tekster.
De kan tale om alle mulige forskellige ting og ikke kun om, hvor nice de selv er, og hvor nederen alle andre er, siger hun.
Du skal ikke længere være en hård, livsfarlig machomand, der har bollet med tusinde damer, for at blive anerkendt.
Pelle Peter JensenOgså P3-vært Pelle Peter Jensen, der står bag hiphop-podcasten 'Den nye stil', mener, at der er sket et skifte i de emner, der tages op på den danske rapscene.
- Det er blevet meget mere acceptabelt at lave rap om alt muligt forskelligt.
Du skal ikke længere være en hård, livsfarlig machomand, der har bollet med tusinde damer, for at blive anerkendt.
(© Grafik: Oliver Seppo Rasmussen)- Nu handler det bare om at være en dygtig tekstforfatter, siger han og peger på, at navne som Benal og Marvelous Mosell har været med til at vise nye sider af rapgenren.
- Dansk rap har fået så mange ben at gå på, at sproget også har udviklet sig.
Det er klart stadig en af de genrer, hvor du kan opleve det hårdeste sprogbrug, men samtidig også det mest kreative og fantasifulde sprog, siger han.
Lettere at spejle sig i sårbar rapPelle Peter Jensen mener, at de bredere rammer for, hvad man kan rappe og synge om, har åbnet rapgenren for folk, der tidligere ikke lyttede til rapmusik.
I dag kan du også have det svært med dig selv og have svært ved at stå op om morgenen og så sætte en sang på, der taler til netop den situation.
Pelle Peter Jensen- Før i tiden kunne det godt være som at åbne en dør ind til et larmende værtshus, hvor nogle måske tænkte: 'Okay, det skal jeg ikke ind i'.
- Når du åbner døren i dag, så kan du selv vælge, om du vil over i værtshusafdelingen eller over på biblioteket.
Det, tror jeg, har åbnet genren for en masse mennesker, forklarer han.
Han mener også, at det er blevet nemmere at spejle sig i raptekster og rim, der flyder ud af højtaleren.
- Før i tiden skulle du nærmest have lyst til at slå alle ihjel på din vej, før du kunne relatere til teksterne.
I dag kan du også have det svært med dig selv og have svært ved at stå op om morgenen og så sætte en sang på, der taler til netop den situation.
Rapper fortsat om 'kællinger'Men selvom dansk rap er blevet mere alsidig, og der er blevet skruet ned for svadaer og bandeord, så betyder det ikke, at rappen er blevet musiktimens artige dreng.
Fie Neergaard peger blandt andet på, at der stadig ryger ord som 'luder' og 'kælling' ind i mikrofonen på den danske rapscene.
- Det kan godt være, man ikke står og råber 'møgluder' igen og igen i omkvædene længere, men der er stadig en underlæggende konsensus om, at man gerne må tale grimt om kvinder, siger Fie Neergaard.
På tværs af de undersøgte rapudgivelser fra 2003 blev der brugt 244,2 grimme ord pr.
10.
000 ord i de dansksprogede tekster, mens tallet for de undersøgte tekster fra 2018 - altså 15 år efter - ligger på 49,9 grimme ord pr.
10.
000 ord.
(© Grafik: Oliver Seppo Rasmussen)Den tolkning er Pelle Peter Jensen ikke helt enig i.
Han mener, at det langt hen ad vejen ikke er et udtryk for et generelt kvindesyn, når rappere kaster om sig med misogyne udtryk.
Sådan bander de på engelsk En undersøgelse af engelske sangtekster foretaget af MusixMatch i 2014 viste, at når det kom til hiphop, var 1 ud af 47 ord i gennemsnit et bandeord.
Til sammenligning var forholdet mellem bandeord og normale ord 1 ud af 352 ord for metalmusik, 1 ud af 904 ord for pop og hele 1 ud af 4438 ord for countrymusik.
De mest brugte bandeord i engelsksproget rap er ifølge undersøgelsen 'nigga', 'shit' og 'fuck'.
- Tingen med rap er, at der er så mange nuancer og underlæggende konventioner i teksterne.
En kælling er ikke nødvendigvis en kvinde, men kan også være en mand.
Det er jo et grimt ord, ingen tvivl om det, men det skal tages i den kontekst, som det benyttes i, siger Pelle Peter Jensen, og understreger samtidig:- Jeg tror ikke, der er nogle rappere, der synes, at alle kvinder bare er ludere.
Fie Neergaard kan dog stadig godt frygte, at tekster om ludere og hoes kan misforståes.
Lytter man til hiphop, så er det en del af kontrakten, at her taler vi grimt.
Fie Neergaard- Selvom en tekst måske er rettet mod én bestemt kvinde, så kan det hurtigt lyde, som om det handler om kvinder generelt.
Jeg kan være bekymret for, at folk misforstår teksterne, og vi får skabt en kultur, hvor nogle folk mener, at kvinder er mindre værd.
(© Grafik: Oliver Seppo Rasmussen)Fie Neergaard understreger dog, at hun ikke har noget imod bandeord i rapmusik, og at det høj grad er et spørgsmål om, hvordan ordene bliver brugt, og hvilke holdninger der ligger bag.
Hun hilser dog alligevel udviklingen med mindre fisse og flere følelse velkommen.
- Lytter man til hiphop, så er det en del af kontrakten, at her taler vi grimt.
Men derfor kan man godt stille krav til, at tingene gerne må ændre sig.
FacebookTwitterKopier linkEmner:Liam O'Connor (musiker)|Pop og rock|Sprog|Benal|Syddansk Universitet




https://www.dr.dk/nyheder/indland/opfordring-til-insta-sultne-kirkegaardsgaester-tag-hensyn-til-de-soergende

IndlandOpfordring til insta-sultne kirkegårdsgæster: Tag hensyn til de sørgendeKommune forventer 150.
000 gæster, mens kirsebæralléen står i blomst på populært udflugtsmål.
Af Flemming Brandt og Jakob Skov Jakobsen07.
apr.
2019 kl.
10.
43Bemærk: artiklen er mere end 30 dage gammelLæs opSå er det nu, hvis du skal have det ultimative forårsbillede til Instagram!
Eller hvis du bare vil nyde det smykke syn af japanske kirsebærtræer i fuldt flor.
På Bispebjerg Kirkegård i København er træerne på kirsebæralléen sprunget ud, og københavnerne valfarter i disse dage til det lidt anderledes udflugtsmål i udkanten af Nordvest-kvarteret.
Og det sætter kirkegårdens faciliteter under pres.
- Vi sætter ind med ekstra bænke, toiletter og affaldskurve, og nogle af kirkegårdens medarbejdere vil fungere som guider i området ved kirsebæralléen.
- Desuden sætter vi skilte op og sørger for, at der bliver spærret af ved kapellet, som ligger ret tæt på alléen, fortæller enhedschef Christina Dam-Andersen fra Teknik- og Miljøforvaltningen i Københavns Kommune til kommunens hjemmeside.
Hun opfordrer samtidig de blomsterglade gæster til at tage hensyn til kirkegårdens 'normale' besøgende:- De seneste par år har vi desværre haft en del episoder, hvor folk har været så begejstrede over kirsebærtræerne, at de fuldstændig har glemt, hvordan man normalt opfører sig på en kirkegård.
Det er for eksempel ikke i orden at slå sig ned med tæpper og picnickurv oven på andre menneskers gravsteder, og det er heller ikke i orden at stille sig op som tilskuere til en urnenedsættelse.
Kirsebærtræerne blomstrer i tre til fire uger.
Det sker i år et par uger tidligere end i 2018, hvor en periode med kolde temperaturer i februar og marts forsinkede foråret.
FacebookTwitterKopier linkEmner:København|Instagram|Københavns Kommune|Havebrug|Fritidsaktiviteter




https://www.dr.dk/nyheder/udland/25-aaret-folkedrabet-i-rwanda-innocent-overlevede-maaneder-i-en-udhulet-traestamme

Udland25-året for folkedrabet i Rwanda: Innocent overlevede to måneder i en udhulet træstamme  På 100 dage blev næsten 800.
000 mennesker dræbt i et af verdens hurtigste og mest brutale folkedrab.
(© Jørn Stjerneklar © Mayday Press)Af Helle Maj07.
apr.
2019 kl.
11.
00Bemærk: artiklen er mere end 30 dage gammelLæs opInnocent var et år og ni måneder, da hans liv i 100 dage ændrede sig fra barneleg til tavshed og mørke.
Hans lillebror kun fire måneder gammel.
I de dage blev det meste af deres familie udryddet i Rwanda.
- Jeg kan selvfølgelig ikke huske noget fra dengang, siger Innocent.
Han kigger fokuseret på mig.
- Ind imellem har jeg også bare lyst til at glemme det.
Det gør ondt at tale om.
Innocent er tutsi.
Eller han var.
For i dag er betegnelserne hutu og tutsi officielt afskaffet.
Dengang i 1994 udgjorde hutuerne 85 procent af befolkningen på seks millioner rwandere.
De sad tungt på magten fra landets selvstændighed i 1962 frem til folkedrabet sluttede.
I dag er de stadig i flertal.
- Jeg kan huske fra jeg var omkring fem år.
Der boede jeg med min mor, lillebror og med fem andre familier med børn.
Vi havde det sjovt sammen, mindes Innocent.
Den 6.
april 1994 skød ukendte gerningsmænd Rwandas præsident Juvénal Habyarimanas fly ned.
Præsidenten, som var hutu, var på vej hjem efter et fredsmøde med tutsier i eksil.
Nedskydningen startede et uhyggeligt velorganiseret arbejde med at udslette 14 procent af befolkningen - tutsierne.
Næsten 800.
000 mennesker mistede livet under folkedrabet.
De seks familier var overlevere af og vidner til folkedrabet.
Men det vidste Innocent intet om dengang.
Han tænkte heller ikke over, at der altid var soldater omkring dem.
At hans liv stadig var i fare, fordi der var hutuer, som ikke ville have, hans mor skulle vidne mod dem.
Innocent Nkundiye er i dag 26 år.
Han er flyttet til hovedstaden Kigali, hvor han med en ven lejer tre små værelser i udkanten af byen.
Rwanda var for 25 år siden helt i knæ.
Regeringskontorer og huse var blevet plyndret, brændt eller bombarderet.
(© Jørn Stjerneklar © Mayday Press)- Rwanda er i dag det sikreste sted på kontinentet, fortæller Innocent, mens vi går ad små stier på vej mod en restaurant.
- Jeg kan gå her om natten med min mobiltelefon i hånden uden, der sker mig noget.
Politiet holder øje.
Der står faktisk politifolk diskret på mange gadehjørner.
Kriminalitet er derfor et nærmest ukendt begreb i det lille land, som på rekordtid har rejst sig.
Økonomien boomer, fattigdommen er faldet fra 78 procent til 38, næsten enhver indbygger har fået en sundhedsforsikring, og der er kommet internet ud på skolerne.
Turismen vokser støt – især fordi Rwanda lægger regnskov til de sjældne bjerggorillaer.
Innocent arbejder da også i et rejsebureau.
Der bor i dag 12,7 millioner mennesker i Rwanda.
I sin fritid skriver han digte.
Mange af dem handler om at komme videre i livet.
Folkedrabet fylder stadig, men han nægter at blive fyldt af den vrede og det had, som herskede i 1994.
Han forsøger at komme ud af rollen som ”folkedrabsoverlever” og bare hvile i sig selv og være positiv.
I flere år før folkedrabet iværksatte hutu-eliten en kampagne mod tutsierne i landets aviser og radiostationer.
Alle hutuer blev opfordret til at gøre deres pligt og dræbe ”fjenden”.
Flere mediefolk blev siden dømt for folkedrab af et internationalt FN-tribunal.
- Dengang tog de folks hjerner og ændrede dem.
Forestil dig, at overbevise et menneske om, at din ven er din fjende.
At din kone og dine børn er dine fjender, fordi du er hutu og de er tutsi.
Bare udryd dem.
Det tager lang tid at overbevise folk om det.
Men folk blev undervist i had.
Målet dengang var at få alle hutuer til at tage en machete i hånden og ride med på bølgen, når startskuddet lød.
Da det lød den 7.
april for 25 år siden, var Innocent og Bosco tæt på at dø.
Hutuer og tutsier taler samme sprog og er kristne.
De har altid boet side om side.
Før kolonitiden blev folks gruppetilhørsforhold afgjort af, om de havde kvæg (tutsier) eller var agerbrugere (hutuer).
Det var muligt at skifte gruppe, og samtidig kunne man gifte sig med hinanden.
Den belgiske kolonimagt ændrede det hele.
Den udnævnte tutsierne til herrefolk på grund af deres højde og smalle næser.
En ”racedefinition”, som også Hitler brugte, trådte i kraft.
Folk blev låst fat i bestemte grupper, og der opstod spændinger.
Innocent og Bosco og deres familie boede 130 kilometer fra hovedstaden i den støvede og solrige Butare-provins i 1994.
Folk lyttede til nyhederne fra radioen med en vis uro.
Men de kunne ikke forestille sig, at deres naboer kunne finde på at vende sig mod hinanden.
- Vi havde altid levet fredeligt sammen side om side i Butare, fortæller Innocents mor, Rose Burizihiza.
Hun var derfor heller ikke skræmt, da den populære radiostation Radio des Milles Colinne i året op til april 1994 sendte slet skjulte hentydninger til, at et folkedrab var under opsejling.
De friske radioværter henvendte sig til lytterne med udtalelser om den kommende nedslagting af tutsier som: ”Er I klar til træfældning?
Det er tid til ukrudtsbekæmpelse.
Kakerlakkerne skal udryddes.
”- Vi var så vant til at høre det, at vi ikke tog det alvorligt, siger Rose.
Rose på et ældre privatfoto sammen med Innocent og Bosco.
(© Jørn Stjerneklar © Mayday Press)Propagandaen virkede på de fleste: Det gav mening at udrydde ”fjenden”; så var der mere til de andre og fred og ro i landet.
Derfor gik hutuerne med i en kollektiv blodrus i april 1994.
De hutuer, som ikke ville slå deres venner og naboer ihjel, blev også udryddet.
Bagefter har mange hutuer undskyldt deres handlinger med, at de slog ihjel for selv at overleve.
Gjorde de det ikke, måtte de selv dø, og hvad vælger du så?
Blodbadet startede i Kigali, og der gik to uger, før folkemordet kom til Butare.
Det skete, da regeringen afsatte og siden myrdede den magtfulde amtsborgmester i Butare, som indtil da havde overbevist sine borgere om ikke at slå hinanden ihjel.
Han var selv tutsi.
Folkedrabet i Rwanda foregik med håndkraft, og alle var tvunget til at deltage.
Kun 14 procent af tutsierne døde af skudsår, resten blev slagtet med macheter, skruetrækkere og økser.
(© Jørn Stjerneklar © Mayday Press)Så gik det stærkt.
Forstærkninger af hutu-militser indtog provinsen.
Det var brutalt og umenneskeligt.
Det ved én kvinde mere end nogen andre.
Kvinden er Innocent og Boscos mor, Rose.
Selv i Rwanda er hendes historie unik:En viceborgmester i Butare fik i maj 1994 den vanvittige idé, at der alligevel ikke skulle være en total udryddelse af tutsier.
En enkelt tutsi skulle overleve som vidne.
Han udvalgte Innocents mor: Rose.
- Han sagde til hende, at hun skulle være deres vidne, så hun kunne fortælle verden og Gud, hvor unikke og specielle hutu-mænd var.
Hun var vidne til alt, hvad de gjorde,” fortæller Innocent.
Viceborgmesteren lavede en lov, som forbød hutuerne at dræbe Rose.
Først når folkemordernes mission var udført, skulle hun dø.
Den første dag som vidne så Rose sin mor blive voldtaget med en machete, til hun forblødte.
Omkring 800.
000 tutsier mistede livet i 1994.
Der er i dag 200 mindesmærker og museer spredt over hele Rwanda.
Den 7.
april hvert år starter en uges sørgehøjtidelighed for at mindes ofrene for folkedrabet.
(© Jørn Stjerneklar © Mayday Press)Men selvom rædslerne sluttede efter folkedrabet, var livet ikke let for Rose og hendes børn.
Den nye regering ville have folkemorderne dømt – og det krævede vidner.
Rose vidste alt om, hvem der havde gjort hvad i Butare.
Mange hutuer sendte hende dødstrusler og smed sten mod hendes hus.
Til sidst måtte hun være under hærens beskyttelse konstant.
Den lille familie flyttede ind i et hjørne af militærbasen i Butare.
- Selvom jeg var et barn, blev jeg også hurtigt manden i huset, for vi havde jo ikke nogen far.
Jeg følte, jeg skulle hjælpe min mor, da jeg var det ældste barn.
Innocent ryster på hovedet.
- Det fandt jeg så ud af, jeg ikke var.
Da jeg var 15 år, fortalte min mor, at jeg havde en storesøster.
Oplysningen kom, fordi Innocent i skolen var blevet spurgt, om hans far var soldat.
Han svarede nej.
- Men hvorfor bor du så på militærbasen?
spurgte en klassekammerat.
Innocent kunne ikke svare og gik hjem og spurgte sin mor.
Han fik at vide, det var for deres egen sikkerhed.
Og så fortalte hans mor for første gang om deres liv i de 100 dage i 1994.
For Innocent står samtalen som den værste i hans liv.
Men han var også glad for den.
- Først fortalte hun om min far.
Han blev smidt levende ned i en dyb latrin for at dø.
De hentede min mor, fordi de ville se, hvordan hun reagerede på at se sin mand dø.
De sagde: Kom og sig noget til ham.
Endelig kunne Innocent forstå, hvorfor hans mor ind imellem var så mærkelig og ked af det.
- Det var en lettelse, for nu kunne jeg dele smerten med hende.
Viceborgmesteren, som holdt Innocent og Boscos mor som vidne og sexslave, var en 57-årig mand, som hed Pascal Habyarimana.
Han var gift og en respekteret mand i Butare.
Men han ændrede sig til et rendyrket monster i 1994.
- Min mor fortalte, at min storesøster Agnes var tre år, da folkemorderne fandt hende.
De smed hende levende i et latrinhul, ligesom de gjorde med min far.
De kastede sten ned i hovedet på hende og hældte kogende vand over hende, fortæller Innocent.
Innocent fik dette billede med sin familie på, da han bestod sin gymnasieeksamen.
Der eksisterer ikke et foto af hans storesøster og kun et barndomsfoto af hans far, som de fik fra et familiemedlem i udlandet.
(© Jørn Stjerneklar © Mayday Press)Innocent og Bosco overlevede, fordi det lykkedes deres mor at gemme dem i en udhulet træstamme, som ellers blev brugt som fad til at brygge bananøl i.
Hun satte endnu et fad ovenpå og borede nogle huller, så de kunne trække vejret.
I næsten to måneder lå de gemt i, hvad der dybest set var en kiste.
Den var placeret ved en afsides kostald.
Her skulle Rose dagligt malke køerne, så viceborgmesteren og hans familie kunne få mælk.
Ingen andre kom normalt nær kostalden.
Bosco og hans mor.
I modsætning til sin storebror har Bosco stadig traumer efter folkedrabet.
”Jeg føler ikke vrede, men jeg har bare svært ved at være sammen med de mennesker, som deltog i folkedrabet,” siger han.
”Jeg forstår stadig ikke, at folk kan tage en machete og sprætte et andet menneske op.
” (© Jørn Stjerneklar © Mayday Press)- Jeg forstår ikke, hvordan vi kunne lade være med at græde i den boks.
Vi må jo instinktivt have vidst, at vi skulle være lydløse, så morderne ikke kunne finde os, siger Innocent om tiden med sin lillebror i den mørke og fugtige kiste for 25 år siden.
Men selv hvis brødrene græd, kunne ingen høre dem.
Kun når Rose tog dem op, var de i fare for at blive afsløret.
Hun holdt dem i live ved at give dem noget af køernes mælk, når hun var alene ved stalden.
- Min mor tog os også op og varmede os ved et ildsted ind imellem, før vi blev lagt tilbage i vores hjem, som altså var den boks, fortæller Innocent.
Men en dag gik det galt.
Rose Burizihiza ved mindesten.
Efter folkedrabet fik hun både fysisk og psykisk hjælp til at komme sig.
Hun startede siden foreningen ABASA, som er en selvhjælpsgruppe for overlevere og voldtægtsofre fra folkedrabet.
Hun har modtaget prisen African Women Empowerment Award for sin indsats.
(© Jørn Stjerneklar © Mayday Press)En dag havde Rose taget sine sønner op for at give dem lidt sol, da viceborgmesteren uventet kom forbi og så dem.
- Han smed dem ud til hundene, fordi han var træt af at slå ihjel den dag.
Rwandas hunde levede af menneskekød under folkedrabet.
- Men overraskende nok tog de ikke en eneste bid af os, fortæller Innocent.
Hundene nøjedes med at bære dem ud på en mark, hvor deres mor fandt dem om aftenen og fik bragt dem tilbage til deres skjulested.
Her lå de, indtil viceborgmesteren og de andre folkemordere flygtede, fordi eksilhæren RPF var ved at indtage Butare.
Moderate hutuer flygtede også under folkedrabet.
Her venter hutuflygtninge i kø for at blive transporteret tilbage til Kigale, efter tutsier fra eksil fik stoppet folkedrabet.
Det internationale samfund anerkendte først bagefter, at der var tale om et folkedrab.
Med viceborgmesteren på flugt tog Rose sine små børn op og bar dem til hans hus.
Hun tændte op i sin nu forhenværende bøddels ildsted.
Hun vendte og drejede sine sønner forsigtigt nær ilden og duppede dem med et håndklæde.
De var nærmest i forrådning med store vabler på kroppen efter tiden i den fugtige kiste, som reddede deres liv.
Verdenshistoriens hurtigste folkedrab sluttede efter 100 dage.
75 procent af tutsierne var udryddet, da eksilhæren Rwandas Patriotiske Front, RPF, fik drevet folkemorderne på flugt ind over grænsen til Zaire.
To millioner hutuer endte i flygtningelejre i nabolandene.
Til august fylder Rose 50 år, og Innocent er i gang med at planlægge en stor fødselsdagsfest for sin mor - uden hun aner noget om det.
- Vi har aldrig fejret vores fødselsdage siden folkedrabet.
Hverken hendes eller vores.
Jeg tror, det er fordi min mor har haft for travlt, siger han.
Rose har været vidne i omkring 200 retssager mod folkemordere.
Både i Rwanda, Canada, USA og i FN-tribunalet, som har dømt de store bagmænd bag de 100 vanvittige dage i 1994.
- Jeg kalder hende min helt.
For hun blev udvalgt til at være vidne for folkemorderne for at vise, hvor stærke de var.
Men i dag er hun vidne for at vise, hvor dumme de var.
Og det er altså sin sag at stille sig op i en retssal.
Mange tør ikke gøre det.
Men min mor siger til morderne: I ville have, jeg skulle være jeres vidne, og nu er jeg det.
130.
00 mistænkte folkemordere fyldte landets fængsler i 1990´erne.
Siden blev 80.
000 løsladt efter at have deltaget i lokale sandhedskommisioner.
(© Jørn Stjerneklar © Mayday Press)Efter folkedrabet var Rwandas forsvarsadvokater, anklagere og dommere enten dræbt, flygtet eller i fængsel.
Det var en umulig opgave at få alle fængslede dømt.
Regeringen valgte at nedsætte små sandhedskommisioner på landsby-niveau.
De kørte næsten to millioner sager.
10.
000 andre er siden dømt for aktiv deltagelse i folkedrab i rigtige retssale, mens et FN-tribunal har dømt 62 af de store bagmænd.
Innocent havde efter samtalen med sin mor som 15-årig kun ét ønske: Hævn.
- Jeg ville i hæren og trænes og få hævn.
Men så snakkede jeg med min mor om tilgivelse og forsoning og forstod, at hvis jeg ikke fattede det, ville jeg jo bare ende op med at gøre det samme som folkemorderne.
Som før folkedrabet udgør hutuerne i dag fortsat over 80 procent af befolkningen.
Men Innocent er ikke bange for, at de vil kaste sig ud i et forsøg på at afslutte, hvad der ikke lykkedes for dem for 25 år siden.
- Vi er ikke længere adskilt i separate grupper, men er ét folk.
Vi er rwandere, siger han.
Innocent har både gjort sig som komiker, skuespiller og poet.
Han koncentrerer sig nu om digtene, som gjorde, at han i gymnasiet to gange blev udvalgt til at rejse til USA og fortælle om Rwanda.
Han er klar over, at der både i og uden for landets grænser sidder folk, som benægter folkedrabet eller opildner til at fortsætte det.
Han kan læse det på internettet dagligt.
De sidder også i Danmark, som til dato har udleveret tre mistænkte folkemordere til retsforfølgelse i det internationale tribunal eller til Rwanda.
Folkemordsideologi og folkemordsfornægtelse er i dag strafbart i Rwanda, som også har afskaffet begreberne hutu og tutsi i det offentlige rum og på id-kort i et forsøg på sammenhold og forsoning.
- Vi kan ikke kontrollere dem i udlandet, så det eneste, vi kan gøre, er at lade omverdenen høre sandheden.
Men Rwanda sidder ikke bare og kigger på.
Vores land gør et utroligt arbejde for at fange de her mennesker og få dem i retten og give dem en straf, siger Innocent.
Selv forsøger Innocent at fortælle Rwandas historie gennem de digte, han nu koncentrerer sig om, og som gjorde, at han i gymnasiet to gange blev udvalgt til at rejse til USA og fortælle om Rwanda.
We must wake up, to give back respectTo rise again through the power of our hopeMillions of our People were massacred,Butchered, tortured but never went extinct,misperception about genocide doesn’tHave to be the weakness of our countryWe were left not to be the genocide news for the worldBut to become the healing light for the dark minds.
- Innocent Nkundiye.
FacebookTwitterKopier linkEmner:Forbrydelser mod menneskeheden|Rwanda|Kriminalitet|Kigali|Forenede Nationer




https://www.dr.dk/nyheder/viden/teknologi/knipse-reje-kan-lave-plasma-nu-har-forskere-efterlignet-dens-superkraft

TeknologiKnipse-reje kan lave plasma: Nu har forskere efterlignet dens superkraftTeknologien kan i fremtiden bruges til at slå nyresten i stykker og nedsætte friktionen fra både, mener forsker.
Der findes flere typer knipserejer, men forskerne ser på typen Alpheus formosus, som bruger sin stærke klosaks til blandt andet jagt og selvforsvar.
Billedet her er taget ved Guadeloupe Island, Lesser Antilles.
Foto: Legall & Poupin fra http://crustiesfroverseas.
free.
fr/Af Emilie Aagaard07.
apr.
2019 kl.
10.
03Bemærk: artiklen er mere end 30 dage gammelLæs opDet svarer næsten til at affyre en pistol, når knipserejen smækker sine klosakse sammen med et så stærkt tryk, at der skabes et hulrum med ioniseret gas, der også kaldes plasma.
Nu har amerikanske forskere studeret rejens klosakse og ladet sig inspirere til at udvikle en forstørret 3D model, der også kan lave plasma under vand.
De mener, at teknologien bag klosaksen kan bruges til en lang række ting, for eksempel at slå nyresten i stykker og nedsætte friktionen fra både.
- Det er et spændende tiltag, der viser, at vi ved at studere og lære af biologiens systemer, kan udvikle nye designs og teknologier til at løse menneskelige problemer, siger Henrik Birkedal, der er lektor på Aarhus Universitet, hvor han selv arbejder med at studere og blive inspireret af naturens bedste løsninger.
Plasma bruges i motorer og fjernsynPlasma er en form for ioniseret gas, som er karakteriseret af, at en eller flere af elektronerne i atomernes yderste ring er blevet adskilt fra atomet.
Plasma bruges i en lang række teknologier.
For eksempel plasmaskærme, lysstofrør og ion-motorer.
Knipsereje er bedre end menneskeskabte teknologierKnipserejen er interessant for forskerne, fordi den kan smække sine klosakse sammen så hurtigt og stærkt, at der skabes en helt unik situation.
Når klosaksene smækkes sammen, lyder der et højt smæk.
Hvis man optager det og ser det i ultra-slowmotion, ser man, at klosaksene laver noget, der ligner en luftboble, som medfører en hård trykbølge.
Trykbølgen er stærk nok til at lamme et lille bytte i nærheden, og rejen kan både bruge evnen som jagtvåben og til selvforsvar.
Den lille boble, kaldet en kavitationsboble, består af plasma.
Og den måde, knipserejen laver plasma på, kræver mindre energi end de metoder, vi i dag bruger til at lave plasma under vand.
Ved at bruge en 3D-printet kopi af knipserejens klosaks kunne forskerne også lave plasma under vand mere effektivt.
Det skriver de i en akademisk artikel om deres projekt.
Naturen har allerede opfundet den dybe tallerkenHenrik Birkedal har også efterlignet nogle af naturens mest geniale opfindelser.
Han har for eksempel udviklet ’lim’, der ligner den, muslinger bruger til at sætte sig fast på havbundens sten.
Den kan nemlig noget, som menneskeskabt lim ikke kan.
Den virker for eksempel under vand og kan reparere sig selv, hvis den går i stykker.
- Forskerne efterligner i høj grad klosaksens overordnede struktur.
Vi studerer og lærer mere af naturens kemiske løsninger.
Men begge dele er spændende, fordi vi ved at studere naturens løsninger kan finde nye måder at designe materialer på, siger han.
Forskerne bag 3D-klosaksen mener da også, at den kan bruges til at forbedre en række teknologier.
- Trykbølgen kan bruges til at lamme en lille fisk eller slå en nyresten i stykker.
Men kavitationen og dynamikken kan også bruges til for eksempel at mindske friktionen mellem en båd og vandet, siger en af forskerne bag, David Staack, som er lektor på Texas A&M University College of Engineering, i universitetets egen nyhed om projektet.
Henrik Birkedal fra Aarhus Universitet er enig i, at vi ved at studere naturen kan finde løsninger på mange af menneskets store og små problemer.
- Det er svært at opfinde noget ud af det blå.
Men når vi studerer naturens løsninger, skal vi ikke starte fra bunden.
Så har vi noget at bygge videre på, forklarer han.
FacebookTwitterKopier linkEmner:Videnskab|Aarhus Universitet|Teknologi|Videregående uddannelser|Texas




https://www.dr.dk/sporten/cykling/belgiens-brosten-venter-husker-du-skibbys-uheld-fra-1987

CyklingBelgiens brosten venter: Husker du Skibbys uheld fra 1987?
Alt kan ske i Flandern Rundt, og det oplevede Jesper Skibby på egen krop i 1987.
Af Michael Sten Jensen i Lyon07.
apr.
2019 kl.
12.
11Bemærk: artiklen er mere end 30 dage gammelLæs opDet er nok ikke en dag, som Jesper Skibby glemmer nogensinde.
Mens den danske cykelrytter tilbage i 1987 oksede op ad brostenene i Flandern Rundt, gik det nemlig galt.
Skibby, der var i udbrud på en af løbets mest berygtede brostensstigninger, fik sig en ubehagelig overraskelse, da en af løbsbilerne pludselig kørte ind i baghjulet på danskerens cykel.
Og ikke nok med, at Jesper Skibby faldt til jorden, så fortsatte løbsbilen også henover cyklen, hvilket ødelagde muligheden for at Skibby kunne komme hurtigt tilbage i sadlen.
Læs også:QUIZ Nu går den vilde brostensjagt: Har du styr på, hvor de danske cykelstjerner kører?
Jesper Skibby blev derfor indhentet af feltet.
Koppenberg-stigningen, hvor Jesper Skibby blev ramt af en følgebil, blev efterfølgende taget ud af ruten, indtil belægningen blev restaureret.
Koppenberg var tilbage i Flandern Rundt igen i 2004.
Hele episoden kan ses øverst i artiklen.
Søndagens Flandern Rundt kan høres i LIGA på P3.
Både TV2 Sport og Eurosport 1 viser mændenes løb i dets fulde længde fra klokken 10.
15.
Og så vises kvindernes løb også på TV2 Play fra klokken 13.
30.
FacebookTwitterKopier linkEmner:Belgien|TV 2 (tv-kanal)|Cykelsport|Eurosport|Jesper Skibby (cykelrytter)




https://www.dr.dk/nyheder/indland/politiet-om-skuddrab-i-rungsted-vi-vil-vaere-synligt-til-stede

IndlandPolitiet om skuddrab i Rungsted: 'Vi vil være synligt til stede' Nordsjællands Politi fortsætter efterforskningen af skudepisode i Nordsjælland.
Politi og ambulancer efterforsker fortsat skudepisoden på Rungsted Strandvej, der skete lørdag aften.
Af Lars Lindevall07.
apr.
2019 kl.
11.
24Bemærk: artiklen er mere end 30 dage gammelLæs opPolitiet er stadig i gang med efterforskningen af skudepisoden i aftes i Rungsted.
Ved skyderiet, der skete klokken 18.
03, blev en 20-årig mand fra Nivå dræbt, mens fire andre unge mænd i alderen 20-27 år blev såret.
Selve motivet til skyderiet er endnu ikke klarlagt, men Nordsjællands Politi mener fortsat, at årsagen er en uenighed mellem to lokale bandegrupperinger, skriver Nordsjællands Politi i en pressemeddelelse.
14 mænd blev senere på aftenen anholdt.
Mange af dem bliver fremstillet for en dommer i løbet af dagen, skriver politiet.
Massivt til stedeNordsjællands Politi var massivt til stede i Rungsted umiddelbart efter skyderiet, hvor man udover sikring, indsamling af spor og oplysninger fra vidner også ledte efter en eller flere gerningsmænd til skyderiet.
- Jeg har stor forståelse for, at der kan opstå utryghed efter sådan en hændelse.
Derfor vil vi også være ekstra synligt til stede, både i Rungsted og i andre dele af politikredsen, for at sikre, at borgerne igen føler sig trygge, siger Carsten Spliid, politiinspektør og linjechef for Forebyggelse og Nærhed, Nordsjællands Politi, i pressemeddelelsen.
Politi og ambulancer var til stede efter en 20-årig blev dræbt af skudi på Rungsted Strandvej i aftes.
Nordsjællands Politi vil fortsat gerne høre fra vidner eller andre, der har oplysninger, som kan bidrage til sagens opklaring.
Henvendelse til Nordsjællands Politi kan ske på telefon 114.
FacebookTwitterKopier linkEmner:Nordsjællands Politi|Rungsted|Kriminalitet|Sjælland|Politi




https://www.dr.dk/nyheder/indland/se-de-her-tatoveringer-syv-unge-deler-deres-tusser

IndlandSe de her tatoveringer: Syv unge deler deres tusserLuca og seks andre unge fortæller om de tatoveringer, der pryder dem.
Af Sara Pagh Kofoed07.
apr.
2019 kl.
11.
07Bemærk: artiklen er mere end 30 dage gammelLæs opHvad betyder din tatovering for dig?
Det spurgte vi jer om her på dr.
dk.
For ligesom ar vidner tatoveringer ofte om det liv, vi lever.
De glæder og sorger, vi går igennem.
Her er nogle af de historier, vi har fået.
- Batman skaber sine egne superkræfter.
Det vil jeg også Mia Halberg, 24 år  Mia er kæmpe fan af Batman, og nu har hun ham med på skulderen.
Han minder hende om, at en superhelt godt kan skabe sine egne superkræfter, og at man skal huske at være god både ved sig selv og andre.
1 / 2Mia Halberg, 24 år 1 / 2Mia er kæmpe fan af Batman, og nu har hun ham med på skulderen.
Han minder hende om, at en superhelt godt kan skabe sine egne superkræfter, og at man skal huske at være god både ved sig selv og andre.
2 / 2Jeg har altid været fascineret af superhelte.
I folkeskolen blev jeg desværre mobbet ret meget, men så var der X-Men og Justice League på Cartoon Network, når jeg kom hjem fra skole.
Og det var med til at gøre en dårlig dag lidt bedre.
Jeg begyndte at interessere mig mere for tegneserier og ikke mindst Batman, der var sat i den virkelige verden.
Det fik mig til at tænke på, at man skal huske at være sin egen superhelt.
Nu har jeg Batman med mig overalt.
Jeg kan jo ikke se ham på skulderen, men bare det, at jeg ved, at tatoveringen er der, gør, at jeg på dårlige dage husker på, at jeg skal være super.
Mia Halberg, studerer ergoterapi på Københavsn Professionshøjskole, 24 år- Min svogers navn minder mig om at være et godt menneske Christian Oelsner Rysgaard Petersen, 25 år  Christians svoger har lært ham så meget om livet, at, da han skulle have sin første tatovering, blev det svogerens navn.
1 / 2Christian Oelsner Rysgaard Petersen, 25 år 1 / 2Christians svoger har lært ham så meget om livet, at, da han skulle have sin første tatovering, blev det svogerens navn.
2 / 2Min svoger har været tatovør og har i det hele taget haft en vild livshistorie.
Han er gået fra at være gadedreng til buddhistisk munk i Japan og kungfu-mester.
Han er en dejlig og utroligt velreflekteret person, som har lært mig meget om at være et godt menneske.
Så da han tilbød at lave min første tatovering som 18-årig, besluttede jeg, at det skulle være hans japanske navn Ryu, som betyder drage.
Han har været syg af kræft længe.
Men tatoveringen minder mig om ham - en person, der altid kæmper videre og ikke lader sig gå ned.
Christian Petersen, studerer katastrofe- og risikomanagement på Københavns Professionshøjskole, 25 år- Min tatovering viser, at jeg hellere vil leve end dø Sara Søs Aanæs, 24 år  Semikolon'et på Saras arm viser, at hun har tænkt sig at fortsætte; også selvom selvmordstankerne presser sig på.
 Sara har fået en mælkebøtte-tatovering, for på svensk er et mælkebøttebarn en mønsterbryder.
Og Sara gør hvad hun kan for at bryde et meget dårligt mønster i sin familie.
1 / 3Sara Søs Aanæs, 24 år 1 / 3Semikolon'et på Saras arm viser, at hun har tænkt sig at fortsætte; også selvom selvmordstankerne presser sig på.
2 / 3Sara har fået en mælkebøtte-tatovering, for på svensk er et mælkebøttebarn en mønsterbryder.
Og Sara gør hvad hun kan for at bryde et meget dårligt mønster i sin familie.
3 / 3Jeg havde forsøgt at begå selvmord flere gange, da jeg en dag tænkte: Jeg kan ikke fortsætte det her.
Enten må jeg dø nu eller også må jeg vælge at leve.
Der besluttede jeg at få lavet et semikolon på armen.
Det er ligesom en forfatters beslutning om ikke at slutte sætningen, men lade den fortsætte.
Ovenover har jeg to mælkebøtter.
På svensk er et mælkebøttebarn en mønsterbryder.
Og jeg prøver at være mønsterbryder i forhold til min familie.
For selvom det virkelig nogle gange har været frygteligt, så er jeg kommet ud og er blevet et godt menneske.
Nu arbejder jeg på at nedbryde de tabuer, der er om psykisk sygdom.
Sara Søs Aanæs, aktiv i Ungdommens Røde Kors, 24 år- Jeg er et meget symmetrisk menneske Luca Jonas Pristed, 25 år  På Lucas arm kæmper natur og geometri om overtaget.
Kaos mod orden.
 På højre arm har geometrien overtaget.
På venstre arm er det naturen.
1 / 3Luca Jonas Pristed, 25 år 1 / 3På Lucas arm kæmper natur og geometri om overtaget.
Kaos mod orden.
2 / 3På højre arm har geometrien overtaget.
På venstre arm er det naturen.
3 / 3Jeg er tatoveret på begge arme og på ryggen.
Jeg kan godt lide, at man kan se huden under.
Så føles det ikke så meget som et billede, men som noget af mig.
Det startede med et enkelt A på overarmen.
A fordi mig og mine søskende alle har et navn, der slutter med a.
Da jeg så fik en stor tatovering på den anden arm, synes jeg, A'et stod lidt alene.
Derfor fik jeg tatoveret den arm på samme måde.
Det er en polsk tatovør, der har lavet det.
Han fandt på at lade natur og geometri kæmpe om pladsen.
Det er sådan kampen mellem kaos og orden.
Og jeg får mange komplimenter for mine tatoveringer.
Især fra de gamle, jeg arbejder med på klinikken lige nu.
Luca Jonas Pristed, sygeplejerskestuderende på Københavns Produktionshøjskole, 25 år- Jeg er stolt af mit navn og mit fag.
Selvom andre ser ned på det Frederik Halkjær, 22 år  Frederik er ved at uddanne sig til elektriker.
Mange ser ned på faget, oplever Frederik.
Men han er stolt af det.
Og af sit navn.
1 / 2Frederik Halkjær, 22 år 1 / 2Frederik er ved at uddanne sig til elektriker.
Mange ser ned på faget, oplever Frederik.
Men han er stolt af det.
Og af sit navn.
2 / 2Jeg er stolt af at være elektriker, selvom det er et håndværkerfag, som andre ser lidt ned på.
Og så har jeg altid elsket mit efternavn.
Indenfor visse vennegrupper bliver jeg omtalt som Halkjær.
Min tatovering forestiller en elpære, to spidstænger og så mit navn.
På den måde er den en hyldest til mit fag og til mine bedsteforældre, hvor navnet kommer fra.
Lige da jeg fik tatoveringen var det en kæmpe selvtillidsboost efter en periode, hvor jeg havde været trist.
Den minder mig om, at jeg er god nok, som jeg er.
Frederik Halkjær, læser til almen installations-elektriker, 22 år- Min tvillingebror og jeg har fået den samme tatovering Sandra Birkmose Hansen, 25 år  Sandra har en tvillingebror.
I 25 års fødselsdagsgave gav hun ham - og sig selv - en tatovering.
Det blev Sandras 17.
, men tvillingebroderens første.
 Sandra synes hendes tatoveringer er smukke, men de minder hende også om de vigtige ting i hendes liv.
1 / 3Sandra Birkmose Hansen, 25 år 1 / 3Sandra har en tvillingebror.
I 25 års fødselsdagsgave gav hun ham - og sig selv - en tatovering.
Det blev Sandras 17.
, men tvillingebroderens første.
2 / 3Sandra synes hendes tatoveringer er smukke, men de minder hende også om de vigtige ting i hendes liv.
3 / 3Jeg har en tvillingbror, der hedder Daniel, som altid har været der for mig.
Både da vores forældre blev skilt, og da jeg fik en depression.
Så på vores 25-års fødselsdag gav jeg os begge to en tatovering i gave - vores klokkeslet.
Han er 12 minutter ældre end mig, og hver gang jeg kigger på den, minder den mig om ham.
Det var hans første tatovering, men min den 17.
Jeg har lært, at man skal tale om de svære ting i sit liv, og det synes jeg mine tatoveringer hjælper mig til, når folk spørger ind til dem.
Samtidig repræsenterer de kapitler, der er afsluttede, og så er de bare smukke.
Sandra Birkmose Hansen, læser ergoterapi på Københavns Professionshøjskole, 25 år- Min tatovering minder mig om de kvaliteter, jeg synes, jeg indeholderDet havde været en hård periode.
En af de der perioder, hvor det hele føles som lidt af et 'grind'.
Jeg var på vej til træning, da idéen til tatoveringen ramte mig som et lyn fra en klar himmel.
Jeg lyttede til et nummer fra den danske artist Felix De Luca, som rapper ".
.
.
I wear my heart on my sleeve.
.
.
"Det er egentlig et ret brugt udtryk, men i det øjeblik gik det op for mig, hvor godt det beskriver mig som person.
Derfor skulle det overordnede motiv være et hjerte på mit 'sleeve', altså min overarm.
Men det skulle være et hjerte, der var beskyttet på en eller anden måde.
For selvom jeg ér en meget blød person, så er jeg også professionel MMA fighter og har derfor også en 'hård' side, eller ihvertfald et job, hvor jeg er nødt til at være det.
Nicolas Dalby, MMA fighter, 35 årNicolas Dalby har hjertet på sit "sleeve".
(Foto: Dolly Clew/CageWarriors.
com © Dolly Clew/CageWarriors.
com)FacebookTwitterKopier linkEmner:Kropsudsmykning|København|Folkeskolen (Danmark)|Røde Kors|Litteratur




https://www.dr.dk/sporten/cykling/quiz-nu-gaar-den-vilde-brostensjagt-har-du-styr-paa-hvor-de-danske-cykelstjerner

CyklingQUIZ Nu går den vilde brostensjagt: Har du styr på, hvor de danske cykelstjerner kører?
Flandern Rundt bliver skudt i gang i dag med masser af danske ryttere, men ved du, hvilke hold de rød-hvide stjerner kører på i denne sæson?
Flere af de danske ryttere har skiftet hold inden denne sæson.
Af Niklas Brandt Pedersen07.
apr.
2019 kl.
10.
03Bemærk: artiklen er mere end 30 dage gammelLæs opÅrets cykelsæson ruller allerede derudad.
De danske fans har indtil nu kunnet juble over flotte sejre til Jakob Fuglsang i Vuelta a Andalucía og Tirreno-Adriatico, såvel som topplaceringer til Annika Langvad og Cecilie Uttrup Ludwig i kvindernes udgave af Strade Bianchi.
Søndag går det løs med et af forårets helt store højdepunkter, når rytterne tager hul på et af monumenterne i klassikersæsonen, nemlig Flandern Rundt.
Flere af de danske ryttere er klar til at give sig i kast med de frygtede belgiske brosten, men har du egentlig styr på, hvor de rød-hvide cykelstjerner kører i denne sæson?
Det kan du teste i quizzen lige her.
FacebookTwitterKopier linkEmner:Annika Langvad (cykelrytter)|Cecilie Uttrup Ludwig (cykelrytter)|Cykelsport|Italien|Belgien




https://www.dr.dk/sporten/fodbold/superliga/minut-minut-teenager-udligner-aab-i-overtiden-mod-hobro






https://www.dr.dk/sporten/cykling/de-roed-hvide-indtager-flandern-hele-15-danskere-deltager-i-legendarisk-cykelloeb

CyklingDe rød-hvide indtager Flandern: Hele 15 danskere deltager i legendarisk cykelløb I det legendariske cykelløb Flandern Rundt er der sammenlagt intet mindre end 15 danskere til start.
(ARKIV) Mads Pedersen er umiddelbart det bedste danske bud på et topresultat i Flandern Rundt.
Af Frederik Palle07.
apr.
2019 kl.
09.
30 | opdateret 07.
apr.
2019 kl.
14.
00Bemærk: artiklen er mere end 30 dage gammelLæs opDet blev ikke en dansk vinder sidste år, men det hvis man sidder med de rød-hvide briller klistret fast til øjnene, så kan man godt påstå, at Flandern Rundt var dansk i 2018.
Mads Pedersen skrev sig ind på verdensscenen med et eminent fremstød, og hans fightervilje sikrede en andenplads.
Det bedste danske resultat siden Rolf Sørensens sejr i 1997.
Og så var der lige Michael Valgren.
Han blev sørme nummer fire.
Lige den dag var det svært at stoppe med at hive i snoren til klaphatten, og det har det faktisk også været siden.
I dag køres monumentet Flandern Rundt så igen, og tanker går straks på, om denne dag nu også bliver ”dansk” og måske endda mere end sidste år?
Ser man på antallet af danske deltagere hos kvinderne og mændene, så er det bestemt ikke utænkeligt.
Hos kvinderne er der fire til start, mens der på den mandlige side er 11.
Sidstnævnte er flere end hos en stor cykelnation som Tyskland, og faktisk er det kun overgået af Holland, Frankrig, Belgien og Italien.
Men ser man på forårets resultater for danskerne, så begynder man at finde ordet ”skepsis” frem.
Det har nemlig været blandet.
Vi har kigget nærmere på alle de danske deltagere og set på deres muligheder og roller i årets Flandern Rundt.
1Mads Pedersen, Trek (blev nummer 2 i Flandern Rundt 2018)Mads Pedersen på pressemøde få dage før løbet.
Med en meget imponerende andenplads sidste år i løbet og gode takter den seneste uge i semiklassikerne, så er Mads Pedersen umiddelbart det bedste danske bud på et topresultat i Flandern Rundt.
Men kaptajnrollen deles med Jasper Stuyven, John Degenkolb og Edward Theuns, så manden med de bedste ben får chancen.
2Søren Kragh Andersen, Team Sunweb (blev nummer 53 i Flandern Rundt 2018)Søren Kragh Andersen på pressemøde før løbet.
Det har måske ikke været helt så fantastisk, som man kunne have håbet på for danskeren i 2019, men der har stadig været fine takter.
Senest blev det til en 11.
plads i Gent-Wevelgem, og hvis han har benene, så er der ikke nogen holdkammerater, som vil stå i vejen for et dansk topresultat.
3Cecilie Uttrup Ludwig, Bigla Pro Cycling (blev nummer 30 i Flandern Rundt (2018)Cecilie Uttrup Ludwig ved VM sidste år.
Det er stort set lige meget, om man giver hende brosten, bjerge eller fladt terræn, så er hun med fremme.
Cecilie Uttrup Ludwig er umiddelbart det bedste danske bud på et topresultat hos kvinderne i løbet, hvor hun blev nummer 12 i 2017.
Hun har fået en mere fremtrædende kaptajnrolle i 2019, og den har hun sagt ja tak til med topplaceringer i Strade Bianche og Trofeo Alfredo Binda, hvor hun blev nummer fem og tre.
4Michael Valgren, Team Dimension Data (blev nummer 4 i Flandern Rundt 2018)Michael Valgren er kaptajn på Team Dimension Data.
En tidlig sygdom har virkelig været med til at ødelægge et ellers potentielt godt forår for Valgren, og han har indtil videre ikke helt fundet sig selv endnu.
Derfor har det været en usynlig brostensperiode, men man kender hans styrke godt nok til, at han på sine bedste dage kan køre med om sejren.
5Magnus Cort, Astana (Blev nummer 20 i Flandern Rundt 2018)Billede fra Magnus Corts etapesejr i Tour de France 2018.
Etapesejren i Paris-Nice har reddet et forår, der har været lidt af en rutsjebane for bornholmeren.
I starten havde han svært ved at finde formen, men hentede så en 15.
plads i Milano-Sanremo.
Cort vil formentlig forsøge at hænge på så længe som muligt, og så må vi se, om det kan række til endnu en top 20-placering i et af de store løb.
6Amalie Dideriksen, Boels-Dolmans (blev nummer 18 i Flandern Rundt 2018)Amalie Dideriksen til VM i sidste år.
Der er ingen tvivl om, at meget få ryttere ønsker at få en konkurrent som Amalie Dideriksen med til målstregen på grund af hendes evner til at afslutte.
Hendes mål bliver at hænge på så længe som muligt, og så må den danske mester kigge nærmere på, om hendes holdkammerater vil lade hende gå efter et topresultat, eller om hun skal agere hjælperytter for holdets mange stjerner.
7Kasper Asgreen, Deceuninck – Quick Step (deltog ikke i 2018)Kasper Asgreen (tv.
) sammen med verdensstjernen og holdkammeraten Philippe Gilbert (th.
) Først og fremmest fortjener han et kæmpe klap på skulderen for bare at være en del af Deceuninck – Quick Steps Flandern Rundt-hold.
Det kommer man ikke bare sådan lige.
Men solide præstationer gennem hele foråret har gjort, at han går ind til det her løb med en meget vigtig rolle om at holde styr på det hele, inden hans stærke hold begynder at skille fårene fra bukkene.
8Matti Breschel, EF Education First (blev nummer 98 i Flandern Rundt 2018)Matti Breschel klar til løb med den karismatiske EF Education First-hjelm.
Han har flere top ti-placeringer i løbet, men tiden med, at man gik ind til løbet og regnede med, at Matti Breschel ville være det bedste danske kort, er ovre.
Han får dog en vigtig rolle i løbet, hvor han skal holde styr på holdets to kaptajner i Sep Vanmarcke og Alberto Bettiol.
9Julie Leth, Bigla Pro Cycling (blev Nummer 62 i Flandern Rundt 2018)Julie Leth yderst til højre vandt VM-bronze sammen med Amalie Dideriksen tidligere på året på banen.
Det er gået lidt under radaren, at Julie Leths forår faktisk har været noget af det bedste på landevejen, man har set fra hende i karrieren.
Det hænger selvfølgelig sammen med en friere rolle på sit nye hold Bigla Pro Cycling, hvor hun kører sammen med Cecilie Uttrup Ludwig, men hun har også hentet masser af selvtillid med topresultater på banecyklen.
Måske kan hun imponere igen i dag.
10Christina Siggaard, Team Virtu Cycling (blev nummer 19 i Flandern Rundt 2018)Christina Siggaard vandt Omloop Het Nieuwsblad sidste år.
Danmark har virkelig nogle gode kort på hånden hos kvinderne, og Christina Siggaard er ikke en undtagelse.
Det viser sidste års resultat.
Spørgsmålet er bare, hvor fri en rolle hun får, fordi den klare kaptajn på det danske hold er italienske Marta Bastianelli, der har været en af de bedste kvinder i verden i 2019.
11Christopher Juul-Jensen, Mitchelton-Scott (deltog ikke i 2018)Christopher Juul Jensen kommer til at arbejde hårdt i løbet.
Han giver sig altid 100 procent, og der er ikke nogen tvivl om, at det også er derfor, at den danske slider er med på holdet til Flandern Rundt.
Han skal passe på holdets ubestridte kaptajn Matteo Trentin så længe som overhovedet muligt, medmindre de smider danskeren i et tidligt udbrud.
12Lars Bak, Team Dimension Data (blev nummer 74 i Flandern Rundt 2018)Lars Baks erfaring bliver vigtig for Michael Valgren.
Når man nu snakker om en arbejdshest, så er det også passende at komme ind på Lars Bak.
Det vil ikke være overraskende, hvis man kommer til at se ham lige i nærheden af holdkammeraten Michael Valgren hele dagen.
I hvert fald, lige indtil dramaet går løs.
13Asbjørn Kragh Andersen, Team Sunweb (deltog ikke i 2018)Brødrene Kragh Andersen sammen.
Mens lillebror Søren er blandt de bedste danske bud, så er Asbjørn med for at hjælpe sin bror.
Det er ikke utænkeligt, at storebror Asbjørn ryger med morgenudbruddet, men hvis det ikke sker, så vil han sidde lige op ad Søren Kragh Andersen hele dagen.
14Casper Pedersen, Team Sunweb (deltog ikke i 2018)Casper Pedersen til pressemøde før Flandern Rundt.
Selvom han ikke er i familie med Kragh Andersen-brødrene, så kan man sige præcis det samme om Casper Pedersens rolle.
Det danske trekløver på Team Sunwebs hold har et enkelt formål, og det er at bringe Søren Kragh Andersen til et stort resultat.
15Lasse Norman Hansen, Corendon – Circus (deltog ikke i 2018)Lasse Norman Hansen og Casper Von Folsach vandt VM-medalje på banen tidligere på året.
Lige så skræmmende og overlegen han til tider kan være på banecyklen, lige så meget mangler han for at være med blandt de bedste på landevejen.
Lasse Norman Hansen har dog ikke lagt skjul på, at OL på banen er hans førsteprioritet, og derfor er det kun en ekstra glæde for danskeren at få lov til at deltage i et så stort løb som Flandern Rundt.
Løbet kan følges rigtig mange steder.
I LIGA på P3 er vi i Belgien, hvor vi løbende vil opdatere jer på både kvindernes og mændenes løb.
Både TV2 Sport og Eurosport 1 viser mændenes løb i dets fulde længde fra klokken 10.
15.
Og så vises kvindernes løb også på TV2 Play fra klokken 13.
30.
FacebookTwitterKopier linkEmner:Belgien|Cykelsport|Magnus Cort (cykelrytter)|Matteo Trentin (cykelrytter)|Italien




https://www.dr.dk/nyheder/indland/gigtmedicin-kan-hjaelpe-pa-depression

IndlandGigtmedicin kan hjælpe på depressionStørste studie nogensinde viser, at medicin, der bekæmper betændelse, også har positiv effekt på depression.
Tre-fem procent af den danske befolkning har depression.
Ved moderat til svær depression behandles med medicin.
(Modelfoto) 07.
apr.
2019 kl.
09.
51Bemærk: artiklen er mere end 30 dage gammelLæs opOmkring 15 procent af befolkningen udvikler i løbet af livet symptomer på depression, som af WHO anses for en af de mest alvorlige psykiske lidelser.
Nu viser forskning, at gigtmedicin, der hæmmer betændelsestilstande i kroppen, også kan være effektivt i behandlingen af depression.
Forskere fra det nationale psykiatriprojekt, iPSYCH, har lavet den hidtil største metaanalyse på området.
Analysen bygger på 36 internationale studier med næsten 10.
000 patienter med depression eller depressionssymptomer.
- Det opsigtsvækkende er, at antiinflammatorisk behandling har en effekt på depression i et omfang med medium til stor effekt.
- Bruges det sammen med antidepressiv medicin, er der en yderligere forstærket effekt, siger læge og ph.
d.
Michael Eriksen Benros, forskningsleder ved Psykiatrisk Center København.
Han står bag undersøgelsen sammen med ph.
d.
-studerende og læge Ole Köhler-Forsberg, Aarhus Universitet og Aarhus Universitetshospital.
Kender stadig ikke årsagerUd over gigtmedicin så forskerne på andre typer medicin, der bekæmper betændelsestilstande.
Blandt andet binyrebarkhormon og antibiotika samt statiner, som bruges mod forhøjet kolesterol.
Alle viste de antidepressive virkninger.
- Perspektivet er, hvis man kan få en mere præcis og personligt tilpasset behandling af den enkelte patient.
- Samtidig er det altid en fordel, når der er flere værktøjer mod en sygdom, siger Michael Eriksen Benros.
Immunsystemet og betændelse forbindes i tiltagende grad med flere sygdomme og herunder psykiske lidelser.
Men forskerne kender fortsat ikke årsagerne til, hvad der udløser depression hos den enkelte.
/ritzau/FacebookTwitterKopier linkEmner:Depressioner|Medicin|København|Aarhus Universitetshospital|WHO




https://www.dr.dk/nyheder/regionale/trekanten/du-kan-laane-kostbare-smykker-af-staten-helt-gratis-flere-danskere-skal

TrekantområdetDu kan låne kostbare smykker af staten helt gratis: Flere danskere skal vide detStatens Kunstfonds smykkeudlån flytter til Kolding.
Denne ring af Pernille Mouritzen går under navnet 'Den Arabiske Have' og er et af de smykker, man kan låne af Statens Kunstfond.
(© Statens Kunstfond)Af Thomas Gammeltoft-Pedersen og Rasmus Dyrberg Hansen07.
apr.
2019 kl.
10.
23Bemærk: artiklen er mere end 30 dage gammelLæs opHar du altid drømt om at vise dig frem iført noget af det bedste, de danske smykkedesignere har at byde på, selvom du ikke har råd, så er der godt nyt.
Nogle af landets mest populære og værdifulde smykker er nemlig ejet af Statens Kunstfond, og de låner dem ud kvit og frit til alle interesserede – bare du har en anledning, der passer til.
- Det er åbent for alle danskere, der skal til noget officielt som for eksempel receptioner, premierer, gallamiddage eller lignende.
Men det kan også være kunstnere, der skal holde fernisering, eller det kan være til et Ph.
d.
-forsvar, siger Bente Skjøtgaard, der sidder i legatudvalget hos Statens Kunstfond.
Ringen her kaldet 'Spirrevip' er fra 1987 og er designet af den kendte danske smykkedesigner Arje Griegst, (© Statens Kunstfond) Kasia Gasparski skabte Gold Stories i 2001 til Den 2.
Nordiske Smykketriennale.
 Irene Griegsts halsmykke af guld og diamanter.
 Inspirationskilden til Karen Ihles Armring nr.
4 er det flade marskland, der omgiver Tønder.
 Kim Buck har af akryl og metal skabt sit halssmykke.
 Halssmykket af italienske koralgrene og brasilianske ametyster er lavet af Gerda  Camilla Praschs modersmål er tysk, hvorfor hendes værker får tyske navne.
1 / 7Ringen her kaldet 'Spirrevip' er fra 1987 og er designet af den kendte danske smykkedesigner Arje Griegst, (© Statens Kunstfond)1 / 7Kasia Gasparski skabte Gold Stories i 2001 til Den 2.
Nordiske Smykketriennale.
2 / 7Irene Griegsts halsmykke af guld og diamanter.
3 / 7Inspirationskilden til Karen Ihles Armring nr.
4 er det flade marskland, der omgiver Tønder.
4 / 7Kim Buck har af akryl og metal skabt sit halssmykke.
5 / 7Halssmykket af italienske koralgrene og brasilianske ametyster er lavet af Gerda 6 / 7Camilla Praschs modersmål er tysk, hvorfor hendes værker får tyske navne.
7 / 7- Det overordnede formål er, at vi gerne vil skabe opmærksomhed om dansk smykkekunst og danske smykkekunstnere.
Derfor kan man låne og bære smykkerne, så får de et liv i det offentlige rum og bliver brugt og set.
Dem, der låner smykkerne, lover også at være ’ambassadører’ for det smykke, de låner, siger hun.
Og hvis man er meget ivrig efter at bære et af de 300 smykker, så kan der måske også slækkes lidt på kravene.
- Hvis det er sådan, at man brænder for at låne et smykke, fordi man skal i teateret, tror jeg også godt, at det kunne lade sig gøre.
Man kan ansøge om at få lov til det, og det er ikke særlig besværligt.
Flytter til KoldingOrdningen har eksisteret siden 2007, men nu er ansvaret for udlånene flyttet, så det i dag er Koldinghus i Kolding, som varetager udlånet af samlingen.
I øjeblikket bliver der lånt cirka 25 smykker ud hvert år, og hos Koldinghus håber udstillingskurator Anni Nørskov Mørch, at man kan få det tal til at stige.
Vi vil gerne vil slå på tromme for, at der er mange flere danskere, der får øjnene op for denne mulighed og har lyst til at være ambassadører for dansk smykkekunst.
Anni Nørskov Mørch, udstillingskurator, Koldinghus.
- Vi vil gerne udvide udlånsordningen, så mange flere danskere får øjnene op for muligheden og måske har lyst til at være ambassadører for dansk smykkekunst, siger Anni Nørskov Mørch.
Mange af smykkerne er flere tusinde kroner værd, men der har aldrig været problemer i forbindelse med udlånene.
Og derfor er Anni Nørskov Mørch også helt tryg ved at låne dem ud.
- Det tør vi, for de bliver udlånt til ejerne, kan man sige – for det er vores allesammens smykker.
Hver gang danskerne bliver kåret som det lykkeligste folkefærd, peger vi på den enormt høje grad af tillid, vi har i vores samfund, og derfor kan sådan en ordning her lade sig gøre, siger hun.
300 at vælge imellemFor at låne et smykke skal man henvende sig til Koldinghus, og man skal blandt andet skrive under på, at man vil passe godt på dem.
Der er cirka 300 forskellige smykker at vælge imellem, og de kan alle sammen ses via dette link.
Bente Skjøtgaard fra Statens Kunstfond har tidligere selv lånt et smykke fra samlingen.
- Jeg lånte et meget fantastisk smykke af en, der hedder Camilla Prasch, som er lavet af stofrester.
Det er en stor, rød collage.
Det var til et møde med kulturministeren.
Det var en samtalestarter, og på den her måde kan man komme til at låne noget, man ikke selv ville være i stand til at købe, siger hun.
FacebookTwitterKopier linkEmner:Kolding|Statens Kunstfond|Billedkunst|Kunsthåndværk|Udenrigspolitik




https://www.dr.dk/nyheder/politik/det-tager-i-hvert-fald-et-aar-uddanne-en-politihest-de-skal-kunne-klare-alt

PolitikDet tager i hvert fald et år at uddanne en politihest: 'De skal kunne klare alt'En politihest skal kunne bevare roen, lige meget hvad den bliver udsat for.
Det er en øvelse blot at få hestene til at stå stille, mens politirytterne beder om at se et kørekort.
Af Line Jenvall07.
apr.
2019 kl.
10.
00Bemærk: artiklen er mere end 30 dage gammelLæs opLegende børn, der råber og skriger.
Farverige paraplyer, der pludselig bliver slået op.
Eller en osende bus, der dytter.
Den slags kan få alarmklokkerne til at ringe hos en helt almindelig utrænet hest.
”Vend om.
Flygt.
Løb.
Og det skal gå hurtigt,” siger instinkterne hos hesten, der fra naturens side er et flugtdyr.
Derfor er det noget af et arbejde at træne en politihest til at færdes i en storby eller til tålmodigt at stå stille midt i en menneskemængde.
Og det er netop, hvad Dansk Folkeparti og regeringen besluttede, at politihestene skulle, da det ridende politi blev genindført med finanslovsaftalen for 2018.
Rytterisektionen, som blev afskaffet i 2012, skulle genoplives.
Stille start på villavejeMen her halvandet år efter, har det ridende politi ikke været på en eneste regulær patrulje.
Det er kun blevet til en række træningspatruljer og en enkelt stationær opgave i forbindelse med Folketingets åbning sidste år.
Samtidig mangler politiet at købe 15 heste, før man når op på de i alt 20 heste, som politikerne afsatte penge til.
Først når de er i hus, kan træningen begynde.
Læs også:Efter 1,5 år har politihestene stadig ikke været på patruljeOg optræningen af en politihest er tager i hvert fald et års tid, vurderer en af politiets beredne betjente, Kristian Madsen.
- Det kan ikke nytte noget, at vi siger ”det skal du sgu klare” til hesten, for den tager ikke imod den form for pædagogik.
Man er nødt til at hjælpe dem igennem det med eksemplets magt, siger han.
Derfor rider Kristian Madsen og hans kolleger i øjeblikket forbi og hilser på biler og barnevogne i på rolige villaveje med de fem heste, som politiet indtil videre har på stald.
Det kigger politiet efter, når de køber nye politihesteDet er ikke enhver hest, der kan bruges i politiets rytterisektion.
Der er skrappe krav til politiheste.
VallakDet er kun kastrerede hanheste, der kommer i betragtning.
Ukastrerede hingste er som regel mere udfarende, men hopper kommer heller ikke med på holdet.
Voksen, men stadig ungPolitiet søger efter heste i en alder mellem fem og 10 år, så hestene er blevet modne og fornuftige, men stadig har mange aktive år i sig endnu.
God højde og solid typeHestene skal være mellem 167 og 180 centimeter i stang - hvilket vil sige målt fra jorden op til det punkt, hvor ryggen bliver til hals.
I virkeligheden hæver hestenes hoveder sig altså noget længere op.
NervefastFor at kunne klare opgaverne i politiet, skal hestene have gode nerver, så de ikke blive bange.
Politiet træner hestene i at møde store menneskemængder eller larm i store byer, men det kræver et solidt sind i første omgang.
SamarbejdsvilligPolitihestene skal danne makkerpar med en politibetjent, der er trænet i at ride, og hestene skal lystre hver eneste kommando fra rytteren uden tøven.
Kilde: RigspolitietHerfra bliver der løbende bygget på.
- Vi skal kunne komme overalt, men i respekt for hestenes psyke er vi startet i lidt mindre bysamfund, siger vicepolitiinspektør i Københavns Politi Jakob Søndergaard, som har ansvaret for rytterisektionen.
- De skal jo kunne klare alt: at et barn spiller bold, og at det næste blæser sæbebobler, så det er alle mulige dagligdags ting, vi træner hestene i, fortæller han.
Ikke færdig med træningenDer er næsten gået halvandet år, siden politikerne besluttede at genindføre politihestene.
Arbejdet med selve hestenes uddannelse har kun været i gang i fire måneder, og de er ikke klar til at kunne skridte ned gennem Nyhavn endnu.
Men når hestene for alvor kommer på gaden, er det en anden slags politiarbejde, de kan være med til, forklarer politirytter Kristian Madsen.
- Jeg er i en anden form for øjenhøjde med borgerne, og så kan jeg på en relativ venlig måde bede folk i store forsamlinger om at flytte sig bare ved at ride hen imod dem, siger han.
De endnu bare fem politiheste har trænet sammen med gardehusarerne, eksempelvis i forbindelse med dronningens Store Kur i januar, og ved Folketingets åbning sidste år var to heste med ryttere placeret i Rigsdagsgården.
Til juni kommer den helt store prøvelse for de første fire af politihestene.
De skal nemlig til Folkemøde på Bornholm.
FacebookTwitterKopier linkEmner:Folketinget|Politi|København|Dansk Folkeparti|Bornholm




https://www.dr.dk/nyheder/indland/nyt-brev-giver-blogger-haab-om-beholde-plejebarn

IndlandNyt brev giver blogger håb om at beholde plejebarnJaleh Tavakoli tror på, at hun får lov til at beholde sin otteårige plejedatter efter nyt brev fra Socialtilsynet.
Jaleh Tavakoli har fået et nyt brev fra Socialstyrelsen.
Af Flemming Brandt07.
apr.
2019 kl.
07.
33Bemærk: artiklen er mere end 30 dage gammelLæs opFørst fik Jaleh Tavakoli besked om, at Socialtilsyn Øst overvejede at tvangsfjerne hendes snart otteårige plejedatter, fordi bloggeren og debattøren var sigtet for at have delt et link til en drabsvideo fra Marokko på Facebook – og på grund af hendes deltagelse i den offentlige debat.
Torsdag har den iransk-fødte islamkritiker imidlertid igen fået brev fra Socialtilsyn Øst.
Og i brevet understreger tilsynet, at det ikke er Jaleh Tavakolis deltagelse i den offentlige debat, der er årsagen til en mulig tvangsfjernelse.
- Det var et brev med en noget anden tone, lidt mindre bebrejdende, fortæller Tavakoli.
Vi har fået en forsikring om, at de kan se, at hun trives.
Så derfor tror vi ikke, at de kan finde på at gøre noget dumt.
Jaleh TavakoliPlejedatteren har boet hos Tavakoli og hendes mand, siden hun var spæd.
Jaleh Tavakoli var bange for, at tilsynet kunne finde på at fjerne plejedatteren, mens sagen kørte.
Det gør hun ikke længere.
- Det var vi meget bekymrede for.
Men nu har vi fået en forsikring om, at de kan se, at hun trives.
Så derfor tror vi ikke, at de kan finde på at gøre noget dumt.
Det giver os meget mere ro på i vores hverdag.
Parat til at lave en ny vurderingNu er Socialtilsynet ifølge Tavakoli tilsyneladende parat til at foretage en ny vurdering af sagen, selvom man i det såkaldte agterbrev, som hun modtog 13.
marts, kunne læse, at de ikke ville ændre holdning.
Tilsynet er parat til at lave en ny rapport i sagen, fortæller Tavakoli, som sammen med sin advokat, Karoly Nemeth, har svaret på de spørgsmål, som Socialtilsynet har stillet i forbindelse med sagen.
- Vi har besvaret alle spørgsmålene – og flere af dem på samme måde: Det skal I ikke blande jer i, siger hun med henvisning til, at det er private forhold, som ikke har nogen indflydelse på, om hun er en god forælder eller ej.
Blå Bog: • Jaleh Tavakoli er født i Iran i 1982.
• Hun er blogger og debattør hos Morgenavisen Jyllands-Posten.
• Desuden er hun samfundsdebattør, cand.
scient.
soc.
og talskvinde for organisationen Frit Iran.
• Jaleh Tavakoli er gift med en dansk-tyrkisk mand, og de er sammen forældre til to børn - en biologisk søn og en plejedatter.
• Kilde: Berlingske Tidende.
Jaleh Tavakoli er sammen med sin advokat blevet indkaldt til et møde næste fredag i Socialtilsynet.
De vil dog først sikre sig, at de har fået alle akterne i sagen inden mødet.
Således har Tavakoli ikke modtaget den redegørelse om sagen, som tilsynet har skullet lave til børne- og socialminister Mai Mercado (K).
Den har Tavakoli kun fået refereret uddrag af fra Radio24Syv, som er kommet i besiddelse af redegørelsen.
Til afhøring hos politietSideløbende med sagen om den mulige tvangsfjernelse kører sagen om drabsvideoen fra Marokko, hvor danske Louisa Vesterager og hendes norske veninde Maren Ueland i december sidste år blev slået ihjel, og som Tavakoli har delt på Facebook.
- De vil afhøre mig, og så vil politiets jurister afgøre, om der skal rejses tiltale.
Selvom truslen om tvangsfjernelse har sat plejeforældreparret under et stort pres, har de foreløbigt kunnet kontrollere det.
- Vi har haft travlt nok med at finde den bedste mulige advokat og håndtere sagen.
Så reaktionerne kommer nok først på et senere tidspunkt, når det hele er faldet på plads igen.
- Lige nu er vores største bekymring, hvordan vi skal fortælle hende om sagen.
Det er klart, at ellers vil hun på et tidspunkt finde ud af, hvad der er sket, og det er slemt nok.
Efter sagen kom frem i offentligheden, har flere politikere ytret sig.
Både Socialdemokratiets socialordfører, Pernille Rosenkrantz-Theil, værdiordfører Martin Henriksen fra Dansk Folkeparti samt børne- og socialminister Mai Mercado har udtrykt forbløffelse og bestyrtelse over Socialtilsynets trusler om at tvangsfjerne bloggerens plejebarn.
DR Nyheder har kontaktet Socialtilsyn Øst, der ikke ønsker at kommentere den konkrete sag.
Børns Vilkår har tidligere kommenteret sagen, men interesseorganisationen mener ikke, de har noget at tilføje til den seneste udvikling.
I stedet sender interesseorganisationens presseafdeling denne udtalelse til DR Nyheder:- Børns Vilkår har ikke yderligere at tilføje, men understreger, at det er afgørende i denne og andre anbringelsessager, at barnet får lov at bo der, hvor dets trivsel og udvikling sikres bedst.
FacebookTwitterKopier linkEmner:Det Konservative Folkeparti|Mai Mercado (politiker)|Pernille Rosenkrantz-Theil (politiker)|Socialforhold|Marokko




https://www.dr.dk/sporten/haandbold/championsleague/pytlicks-odense-moeder-verdens-bedste-hold-vi-kan-spille

ChampionsleaguePytlicks Odense møder verdens bedste hold: ’Vi kan spille fuldstændig frit’Jan Pytlick er ikke ved at sprænge af optimisme, men ser dog nogle muligheder i Champions League-kvartfinalen mod Györ.
(ARKIV) Jan Pytlick og Odense Håndbold skal på en næsten umulig opgave, når de møder Györ.
Af Frederik Palle07.
apr.
2019 kl.
08.
01Bemærk: artiklen er mere end 30 dage gammelLæs opNogle gange må man bare erkende, at man står over for et hold, som på papiret er bedre end ens eget.
Den situation er Jan Pytlick i før dagens Champions League-kvartfinale på hjemmebane mod de ungarske giganter Györ.
Modstanderen er ikke bare blandt storfavoritterne til at vinde Champions League i år.
Den vandt også turneringen sidste år.
Og forrige år.
I dag står holdet over for Odense Håndbold på Fyn.
- Det er selvfølgelig en stor mundfuld.
Det er på papiret verdens bedste klubhold.
Så der venter en stor og spændende udfordring, siger Jan Pytlick.
- Det er besat dobbelt op på alle positioner med nogle af de bedste spillere i verden, og når vi kommer hen på den afsluttende del af sæsonen, hvor de har spillet sammen hele året, så er det jo bare en gruppe af vildt dygtige spillere, som har fundet en rytme sammen, forklarer Odense Håndbolds træner.
Læs også:Team Esbjerg på vej mod EHF Cup-finale: Vinder danskeropgør på udebaneDet vil være en stor overraskelse, hvis Odense Håndbold kan hente en sejr i den første af to kampe mod det stærke hold fra Ungarn, men der er bestemt en mulighed for at lave noget stort.
- Vi går ind til en kamp, hvor vi kan spille fuldstændig frit.
Vi ved godt, at de er kæmpe favoritter, så jeg håber på, at det kan give noget frihed i vores spil, siger Jan Pytlick.
- Vi er nødt til at spille vores eget spil, og så må vi forsøge at udfordre dem.
Det handler om at være omstillingsparat, fordi de kommer med noget helt andet, end man er vant til i den danske liga.
Det skal man være klar på, forklarer han.
Kvartfinalerne i Champions LeagueBucuresti (Rumænien) – Metz (Frankrig)FTC-Rail Cargo Hungaria (Ungarn) – Rostov-Don (Rusland)Odense Håndbold (Danmark) – Györ (Ungarn)Buducnost (Montenegro) - Kristiansand (Norge)Pytlick henviser til, at andre hold har formået at presse Györ i Champions League, men man skal faktisk helt tilbage til januar-måned i 2018 for at finde den håndboldkamp, hvor det sidst tabte.
Det var i selvsamme Champions League mod CSM Bucuresti.
Siden har det været et par enkelte uafgjorte kampe og ellers sejre.
- Vi er nødt at spille fuldstændig på toppen.
Alle skal ramme deres absolutte topniveau, så vi kan stresse dem lidt.
Men de er så rutinerede, så der skal rigtig meget til for at ryste dem.
På hjemmebane vil vi gerne præstere noget stort og hænge på dem, siger Jan Pytlick.
Der er kampstart i opgøret mellem Odense Håndbold og de uovervindelige Györ klokken 16.
50, og den kan selvfølgelig ses på DR1.
Vi starter optakt klokken 16.
30.
FacebookTwitterKopier linkEmner:Odense Håndbold|DR1|Odense|Håndbold|Fyn




https://www.dr.dk/mitliv/qs-knivskarpe-frisurer-ruster-vollsmoses-unge-til-livet-damerne-kan-jo-godt-lide-hvis-man-0

Mit LivQ's knivskarpe frisurer ruster Vollsmoses unge til livet: 'Damerne kan jo godt lide, hvis man ser godt ud'Qasim er kundernes storebror, faderfigur og rådgiver.
Og så sørger han for, at de ser godt ud.
Af Rikke Bjerge og Betina Garcia 07.
apr.
2019 kl.
06.
59Bemærk: artiklen er mere end 30 dage gammelLæs opI Q's Barbershop i Vollsmose kan du få en low fade, en Will Smith, en Usher, flat top, houseparty eller army cut.
Eller en top fade med kegle, simple fade med Elvis og en Balotelli – for blot at nævne et par eksempler.
Q's Barbershop - Vollsmose forever!
Q's Barbershop - Vollsmose forever!
kan lige nu streames på DRTV og sendes onsdag klokken 22.
00 på DR3.
Og så kan du få trimmet skægget for en 50'er, hvilket en del kunder får gjort hver eneste uge.
- Mine kunder vil se godt ud til weekenden.
De vil have pænt tøj på og en god frisure.
Det kan være på grund af den dame, man møder, eller den dame, man har.
Jeg bliver også selv klippet hver uge for at se godt ud for min kone, så hun kan nyde mig, siger ejeren af Q's Barbershop, Qasim Ahmed Nuur, med et stort smil.
Udover at give en fresh fade er Q's Barbershop blevet samlingspunktet for unge og ældre mænd i Vollsmose.
For her kommer kunderne ikke bare for at få en klipning, men også for at hænge ud i sofaerne og få en sludder og et godt råd fra Qasim.
- Jeg er deres storebror, deres faderfigur og deres rådgiver.
Og så sørger jeg for, at de har noget flot hår, siger han.
Q's Barbershop er meget mere end et sted, man kan få klippet håret og trimmet skægget.
Det er et samlingspunkt for unge og ældre mænd i Vollsmose, og her er altid fyldt med gæster.
Mange kommer dumpende for at hænge ud i de sorte lædersofaer og få en sludder og et godt råd fra ejeren, Qasim, om alt fra damer til skole og forretninger.
Nogle gange bliver der danset lidt til musikvideoerne på skærmen og spist en kebab.
 DR)1 / 13Xaaji Okay er 26 år og fra Kolding.
Han flyttede til Vollsmose i 2016.
Han kommer hos Q hver uge.
I dag skal skægget trimmes.
- Damer kan jo godt lide, hvis man ser godt ud, og det kan min kone også.
Det giver ro og selvtillid at gøre noget ud af sig selv.
Hos Q er der god stemning, så jeg kommer for at hyggesnakke.
Da jeg selv flyttede til Vollsmose for tre år siden, tænkte jeg ’åh nej’ med alt det, man hører.
Men da jeg så kom herud, fik jeg et helt andet billede end det, man får fra medierne.
De fleste er søde, flinke og rare mennesker, og de er blevet mine venner.
 DR)2 / 13Mohamed Macow er 19 år og har boet i Vollsmose hele sit liv.
Han kommer hos Q en gang om måneden.
- Selvfølgelig skal man pleje sig selv.
Hvis du ser godt ud, tænker andre, at du er en, der har styr på livet.
Jeg er kommet her, siden jeg var 14 år.
Jeg tror ikke, danske frisører ville turde klippe mit hår.
Her er et godt fællesskab og et personligt bånd mellem kunden og frisøren, og det synes jeg, er fedt.
Jeg taler med Q om min plan om at blive selvstændig med et grafisk designfirma.
Jeg gik faktisk på universitetet, hvor jeg læste Software Engineering, men droppede ud, fordi det slet ikke var mig.
Jeg vil lave det, jeg vil, nyde livet og se verden.
 DR)3 / 13At gå ind i Q's Barbershop er som at træde ind i en anden og meget mere farverig verden.
Væggene er malet i en varm rød nuance, og mellem spejlene hænger to storskærme, der viser musikvideoer på Youtube.
To plakater, en i farver og en i sort/hvid, giver et overblik over ’Vollsmose hairstyle guide’.
 DR)4 / 13Balo Ahmed er 26 år og har altid boet i Vollsmose.
Han kommer her hver uge, og i dag vil han have trimmet sit skæg.
- Du ved jo ikke, hvornår du møder den rette, så det er jo vigtigt at se godt ud, det giver mere selvtillid.
Q har den bedste barbershop i landet – bare se mit skæg!
Og så kan man komme her og tale om skole, arbejde, damer.
Han er også god at tale forretninger med, for jeg drømmer om en dag at blive selvstændig.
Lige nu er jeg mejerist i Arla, så jeg arbejder i Holstebro tre gange om ugen.
Jeg er glad for mit arbejde, og som mejerist kan man komme til udlandet og arbejde i Dubai og Kuwait.
Det vil jeg gerne en dag, jeg skal bare have mere erfaring.
 DR)5 / 13Zubeyr A.
er seks år og bor i Vollsmose.
Han kommer her en gang om måneden, fortæller hans mor, Muniira.
- Jeg kan godt lide, at han ser pæn ud.
Hans hår vokser hurtigt, og Qasim er god til at klippe ham.
Han kom her første gang, da han var fire år.
Nu vil han ikke klippes derhjemme, men kun af Qasim.
 DR)6 / 13Det lidt finurlige ved historien er, at den succesfulde frisør aldrig har taget en uddannelse eller stået med en klippesaks i hånden, før han besluttede sig for at åbne Q's Barbershop i 2014.
 DR)7 / 13Abdirahim Yussuf er 28 år og har boet i Vollsmose hele livet.
Hver uge får han trimmet skæg, og hver anden uge får han klippet sit hår.
- Jeg kan bare godt lide at se godt ud, for så føler jeg mig mere frisk.
Og ja, selvfølgelig er det på grund af damerne.
Det er svært at lave sit eget skæg, jeg har selv prøvet, men det kan blive skævt.
Det er ikke fedt.
Så er det bedre at komme her og få det ordnet.
 DR)8 / 13Det kræver millimeter præcision at lave frisurerne, og 35-årige Qasim er autodidakt.
Han lærte sig selv at klippe ved at se Youtube-videoer, efter han i 2013 flyttede til Vollsmose og opdagede, at der manglede en god barbershop, som også mestrer afrohår.
- Det er noget helt andet end at klippe dansk hår.
Det er sværere at holde og skal klippes ofte, siger han.
 DR)9 / 13- Afrohår er tykt med krøller og kommer hurtigt til at se sjusket ud, så det skal klippes tit.
Man skal være meget præcis.
Danske frisører tør slet ikke klippe i det, siger Q.
 DR)10 / 13Lavan Sathiyaseelan er 21 år og bor i Nyborg.
Han låner forældrenes bil og kommer forbi Q hver anden uge.
- Jeg kører hertil fra Nyborg, fordi jeg synes, de klipper bedre her.
Jeg kan godt lide, at mit hår sidder rigtig godt, og min kæreste kan godt lide, at det er tæt i siderne med fylde ovenpå.
Hun er tamiler ligesom jeg.
Vi er begge født i Danmark,  men det er normalt at få en anden tamilsk kæreste.
Det er noget kulturelt.
Det passer mig egentlig godt, for mine bedsteforældre taler ikke dansk, så det er meget nemmere at have en kæreste, der kan tale med dem.
 DR)11 / 13En 'fade' er den mest populære stil lige nu.
Det er en frisure, hvor man med barbermaskinen barberer håret helt kort i nakke og sider og arbejder sig opad i etager.
Der er mange variationer af fades, fra low skin fade til mid- og high fade.
 DR)12 / 13Nathan N.
er 50 år og kommer fra Congo, men bor i Vollsmose.
Han kommer hver anden uge for at få klippet sit hår.
- Selv om man er ældre, vil man gerne se godt ud.
Det er vigtigt at holde sit udseende, for her i Danmark bliver man ældre før tid.
I Afrika er der så meget D-vitamin året rundt, at man bliver glad og fuld af energi af at være der.
Selvfølgelig har vi vores egne problemer i Afrika.
Men mennesker kan godt lide hinanden, der er et bedre naboskab end her, hvor man ikke hilser på hinanden og passer sig selv.
Hos Qasim er vi sociale og snakker.
Når jeg går hjem, er jeg glad, fordi jeg har fået noget energi.
 DR)13 / 13FacebookTwitterKopier linkEmner:Will Smith (skuespiller)|Vollsmose|Erhverv




https://www.dr.dk/nyheder/indland/efter-skuddrab-i-nordsjaelland-politi-bekraefter-anholdelses-aktion

IndlandEfter skuddrab i Nordsjælland: Politi bekræfter anholdelses-aktion Politiet har foretaget anholdelser i Hundige efter skudepisode i Rungsted.
Politi og ambulancer var lørdag aften massivt stede efter skyderi på Rungsted Strandvej.
 Af Lars Lindevall07.
apr.
2019 kl.
08.
39Bemærk: artiklen er mere end 30 dage gammelLæs opEn 20-årig mand er afgået ved døden, og fire er såret efter en skudepisode ved Rungsted Strandvej lørdag aften, som politiet formoder er banderelateret.
Nordsjællands Politi oplyste kort før klokken 23 i aftes, at 14 mænd i alderen 20 til 32 år er blevet anholdt, og at deres tilknytning til sagen skal undersøges nærmere.
Senest har har politiet i nat bekræftet, at der har været en yderligere anholdelsesaktion i Hundige i Midt- og Vestsjællands politikreds med forbindelse til skyderiet i Nordsjælland.
- Jeg kan bekræfte, at der har været en anholdelsesaktion i Hundige, der har forbindelse til skyderiet i Nivå, men jeg kan ikke oplyse, hvor mange personer der er anholdt, siger Henriette Døssing, pressekoordinator ved Nordsjællands Politi ifølge Ritzau.
Politiet modtog anmeldelsen om skudepisoden klokken 18.
03 lørdag aften.
Foto: ByrdSkudepisoden fandt sted omkring Rungsted Strandvej 211-215 - et kort stykke nord for Rungsted Havn.
Politiet modtog en anmeldelse klokken 18.
03 lørdag aften.
Læs også:20-årig dræbt og fire mænd såret ved skyderi i Rungsted- Ved ankomsten til stedet kunne vi konstatere, at der var flere, der var blevet ramt af skud.
Vi kan nu konstatere, at en person er dræbt, mens fire er såret og indbragt på hospitalet, sagde politiinspektør Lau Thygesen fra Nordsjællands Politi på et pressemøde.
Den dræbte er en 20-årig mand fra Nivå, hvis familie er blevet blevet underrettet.
To af de sårede har været under behandling, mens de to andre blev beskrevet som 'lettere kvæstede'.
De fire sårede er i alderen 20 til 27 år.
Politiet har en formodning om, at skudepisoden er et opgør mellem lokale bandegrupperinger.
- Det arbejder vi ud fra, men holder selvfølgelig alle døre åbne i forhold til, om der kan være andre motiver.
Men i øjeblikket ser det ud til, at de personer, der er indbragt, er banderelaterede, sagde Lau Thygesen på pressemødet.
DR Nyheder talte lørdag aften med flere vidner, som også havde en opfattelse af, at der var tale om et banderelateret opgør.
- Der var en masse politi med skudsikre veste og automatvåben.
Og der var en gruppe af lidt gangsteragtige typer, der råbte og skreg og virkede meget ophidsede, fortalte Jakob Olrik, der tilfældigvis var i en taxa, som måtte stoppe ved afspærringen på strandvejen.
En beboer i området, Francina Poulsen, fortalte til DR Nyheder, at hun hørte i alt seks skud.
- Først hørte jeg to skud.
Og så tænkte jeg ved mig selv, at det ikke var fyrværkeri.
Så kom de fire andre skud.
Derefter gik der omkring et sekund, og så var der et brag.
Det næste, jeg hørte, var lyden af bilhorn.
Foto: ByrdFacebookTwitterKopier linkEmner:Sjælland|Nordsjællands Politi|Kriminalitet|Rungsted|Politi




https://www.dr.dk/nyheder/udland/paven-anklager-usa-og-europa-krigene-i-syrien-og-yemen

UdlandPaven anklager USA og Europa for krigene i Syrien og YemenVed at sælge våben til krigsramte lande har Vesten et direkte ansvar for tusindvis af børns død, siger paven.
Hundredvis af mennesker var i går samlet, da pave Frans holdt tale på det katolske San Carlo-institut i Milano.
07.
apr.
2019 kl.
06.
49Bemærk: artiklen er mere end 30 dage gammelLæs opPave Frans anklager Europa og USA for at være skyld i, at tusindvis af børn har mistet livet i krigene i Syrien, Yemen og Afghanistan.
I en tale til studerende og lærere på Milanos katolske San Carlo-institut i går anklagede paven Europa og USA for at bære brænde til bålet ved at sælge våben til krigsramte områder.
- Velstående Europa og USA sælger våben.
Våben, som bliver brugt til at slå ihjel.
Tage livet af børn, lød det fra paven.
- Et land, der producerer og sælger våben, har ikke bare børnenes død på samvittigheden, men også ødelæggelsen af familier.
Der var hundredevis af tilhørere, da paven holdt tale på San Carlo-instituttet i Milano.
Den katolske kirkes overhoved opfordrede i sin tale flere lande til at tage imod og integrere migranter og flygtninge.
Han afviser bekymringer om kriminalitet som argument for at holde asylansøgere ude.
Født af migranter- Udlændinge er ikke kilden til det meste af kriminaliteten i Italien.
Vi har nok kriminelle selv.
Mafiaen blev ikke opfundet af nigerianere, den er vores egen.
Migranter gør os rigere, for Europa blev bygget af migranter, sagde paven.
Det er ikke første gang, at paven opfordrer til at hilse udlændinge velkommen.
Til den traditionsrige midnatsmesse i Peterskirken natten til 25.
december sammenlignede paven flygtninge og migranter med Maria og Josef, der ikke kunne finde et sted at bo i Betlehem.
- Vi ser sporene efter millioner af mennesker, som ikke selv vælger at rejse, men som er fordrevet fra deres eget land, og som tvinges til at efterlade dem, de holder af, lød det til messen.
Den 82-årige pave er selv født af italienske migranter i Argentina.
/ritzau/FacebookTwitterKopier linkEmner:Pave Frans (religiøst overhoved)|USA|Flygtninge og asylansøgere|Syrien|Den Katolske Kirke




https://www.dr.dk/nyheder/udland/hendes-familie-blev-udryddet-i-rwanda-anne-marie-har-tilgivet-overleve

UdlandHendes familie blev udryddet i Rwanda: Anne-Marie har tilgivet for at overleveStore dele af dansk-rwanders familie var blandt de 800.
000 dræbte.
Anne-Marie Matthiesen var sidste år til mindedag i Kwibuka.
Af Andreas Lindqvist07.
apr.
2019 kl.
09.
15Bemærk: artiklen er mere end 30 dage gammelLæs opDa Anne-Marie Matthiesens søster ringede fra Rwanda for præcis 25 år siden, troede hun først, at søsteren lavede sjov.
- Hun fortalte, at præsidenten var blevet skudt ned.
Jeg begyndte at grine, og sagde "det kan ikke ske - det er jo ham, som er chef for militæret", husker hun.
Men den var god nok.
Aftenen før var et fly blevet skudt ned under indflyvningen til landets hovedstad Kigali.
Med ombord var blandt andet den daværende rwandesiske præsident Juvénal Habyarimana.
Anne-Marie Matthiesen før folkemordet i Rwanda.
Hun mistede flere familiemedlemmer under folkemordet.
Habyarimana, som var hutu, landets største befolkningsgruppe, var året før gået med til en våbenhvile med oprørshæren RPF.
Den bestod primært af tutsier, som kæmpede fra Uganda, hvor de var flygtet til, efter at hutuerne overtog magten i landet i forbindelse med selvstændigheden i 1962.
Våbenhvilen var ikke populær blandt alle hutuer.
Blandt andet var den racistiske "Hutu Power"-bevægelse opstået med dens ti bud, som forbød ethvert samkvem med tutsier.
'Afrikanere dræber jo hinanden indimellem'Nedskydningen, som den dag i dag er uopklaret, markerede begyndelsen på, hvad forskere senere har påvist, var en nøje orkestreret nedslagtning af landets tutsi-mindretal.
Det er præcis 25 år siden i dag.
Ifølge FN blev 800.
000 mennesker myrdet over de næste knap 100 dage.
Den populære radiostation Radio Télévision Libre des Milles Collines dirigerede udrensningen af 'kakerlakkerne', som de kaldte tutsierne.
Med macheter og spyd blev hundredtusindvis af tutsier dræbt i Rwanda fra den tidlige sommer 1994.
I dag er det 25 år siden starten på folkedrabet.
- Alle må rejse sig og kæmpe mod disse kakerlakker.
Vores militær, ungdommen, de gamle og selv kvinderne.
Kakerlakkerne vil ikke få lov at flygte, lød det blandt andet i liveudsendelserne.
Til at begynde med var det dog ikke en etnisk udrensning, som medierne fortalte om.
- Hele verden så på, men ingen kaldte det folkemord.
De sagde bare, "ja, det er jo afrikanere, og de dræber jo hinanden indimellem", siger kvinden, som indvandrede til Danmark i 1986, da hendes danske mands kontrakt i Rwanda udløb.
Folkemord blev underrapporteretSenere er det kommet frem, at chefen for den lille FN-styrke i landet, som skulle sikre overholdelsen af våbenhvilen, allerede måneder før drabene begyndte, havde rapporteret hjem, at han havde efterretninger om, at en udrensning var på vej.
Men selv da det stod klart, at der var en voldsom massakre i gang, reagerede omverdenen ikke.
Jeg fandt nogle stykker, som var i live.
Men jeg fandt også mange, som var blevet dræbt, fordi de var tutsierAnne-Marie MatthiesenTværtimod blev størstedelen af FN-soldaterne trukket ud, imens udlændinge blev evakueret.
Kun enkelte højtstående rwandere fik lov at komme med.
Imens dødspatruljer hærgede i Rwanda, og hutuer dræbte deres naboer, venner, kolleger og sågar mænd eller koner, voksede Anne-Marie Matthiesens telefonregning.
Hun holdt linjen rødglødende, imens hun prøvede at finde ud af, hvad der skete i hendes hjemland, hvor størstedelen af hendes familie befandt sig.
Anne-Marie Matthiesens far så sine to sønner blive dræbt - han døde selv kort tid efter.
Eftersøgningen fortsatte på arbejdet i Børnefonden, hvor hun blev sat til telefonisk at opspore organisationens folk i Rwanda.
- Jeg fandt nogle stykker, som var i live.
Men jeg fandt også mange, som var blevet dræbt, fordi de var tutsier, siger hun.
- Nu var jeg ikke i tvivl om, hvad der foregik.
Det var en helt anden historie, end den vi hørte i radioen og i tv - det var folkemord, siger Anne-Marie Matthiesen.
Tog til Rwanda lige efter folkemordetUgerne gik, og også danske journalister nåede nu til Rwanda, hvor de kunne rapportere om dynger af lig i gaderne, børnesoldater og en forråelse og vold næsten uden sidestykke.
Anne-Marie Matthiesen fulgte med på afstand og havde svært ved at koncentrere sig om sine børn, imens hun konstaterede, hvordan nogle familiemedlemmer slap væk, imens andre blev tavse.
I løbet af folkedrabets små 100 dages varighed rykkede tutsi-oprørshæren RPF ind i Rwanda fra Uganda og erobrede mere og mere terræn, hvorfra den kunne gennemføre redningsaktioner for at skaffe tutsier ud.
Til sidst tog den også hovedstaden Kigali, og myrderierne standsede.
Anne-Marie Matthiesens bror med sin kone.
De blev dræbt under folkemordet.
Anne-Marie Matthiesen tog til Rwanda, så snart det var muligt, og ankom til et land, hun knap kunne genkende.
- Jeg så kun apatiske mennesker.
Der var intet at købe, ingen butikker var åbne.
Der var soldater overalt.
Alt skulle tjekkes, siger hun.
Bortset fra Røde Kors-folk og de samaritter, oprørshæren rådede over, var der heller ikke adgang til hospitaler eller lægehjælp.
- Og så lugtede der.
Der var en mærkelig lugt overalt.
Der var ikke vand, der var ikke nogen toiletter, der fungerede.
Det var begravelse på begravelse.
Folk flyttede ind i tilfældige huse, og nogle gange måtte de først flytte ligene derinde væk, husker hun.
Faren så sine sønner blive slået ihjelHun tog sydpå for at finde sin familie, og her fortsatte rædslerne.
Hun husker ligstanken og hundene, som havde spist af ligene og var holdt op med at flytte sig, når der kom mennesker.
Særligt én begivenhed har brændt sig fast.
- Der lå en kvinde, og nede ved hendes ben lå et barn.
De var opsvulmede.
Og vi kunne ikke flytte dem.
Det var ikke, fordi jeg er bange for at røre ved lig, men på grund af deres tilstand, siger Anne-Marie Matthiesen.
Her er Anne-Marie Matthiesens forældre før folkemordet, der fandt sted i 1994.
Et andet billede, som har frosset sig fast, er en massegrav fyldt med mennesker.
- Der lå også nogle fra min familie.
Det var det værste, jeg nogensinde har oplevet.
Folk var hele.
De var ikke forrådnede.
Man kunne se deres tøj og finde deres ID-kort i lommen.
Man kunne genkende dem, siger dansk-rwanderen.
Folkedrabet kostede hende mange af hendes allernærmeste.
- Jeg mistede halvdelen af mine søskende.
Jeg mistede min lillebror og hans kone, min storebror og hans kone og to børn, min yngste lillebror, som ikke var gift endnu og min ældste storesøster, hendes mand og fire børn, siger hun med gråd i stemmen.
Anne-Marie Matthiesens bror blev kun 16 år.
Hverken hendes far eller mor blev slået ihjel - men de døde begge kort efter, ifølge Anne-Marie Matthiesen, fordi de ikke kunne leve med, hvad de havde set.
- Min far blev ikke dræbt med det samme.
Men de dræbte hans to sønner, imens han kiggede på.
De sagde: "Når vi er færdig med dem, er du også død".
Og det var jo rigtigt.
Han blev som en, der er tosset - han kunne ikke fungere mere og døde kort efter, siger hun.
Har tilgivet for at overleveNu er det 25 år siden, at Anne-Marie Matthiesen gennemførte sin grufulde rejse til Rwanda.
Hun har været tilbage flere gange siden.
Oprørshæren RPF's leder, Paul Kagame, har lagt kursen siden folkedrabet, og siden 2000 som præsident.
Med ham ved roret har landet været igennem en proces, hvor næsten en million er kendt skyldige i folkedrab.
Størstedelen er blevet sluset ind i samfundet igen efter samfundstjeneste.
Landets forsoningsproces har tjent til at kaste lys over, hvad der skete, imens gerningsmænd er blevet opfordret til at fortælle om, hvad de gjorde og udpege, hvor de gjorde af deres ofre, så de efterladte har kunnet begrave deres kære.
Anne-Marie Matthiesen har også måttet tilgive for at komme videre.
Hun har gået rigtig meget i kirke.
- Det er ikke noget, som sker på én dag - det er noget, man arbejder med hele tiden.
Men jeg skal jo leve.
Derfor kan jeg ikke gå og hade de mennesker.
For bliver jeg ved med at hade dem, tror jeg, at jeg ville blive en morder som dem, siger hun.
Men Anne-Marie Matthiesen mangler svar - hun mangler nogen at tilgive.
Hun ved stadig ikke, hvem der havde ansvaret for, at hendes familie skulle dø, og hvem der dræbte dem.
Hun ved heller ikke, hvor alle hendes familiemedlemmer er begravet.
- Jeg føler, at jeg har tilgivet for at overleve.
For ikke at være fyldt med had.
For det var had, som var skyld i folkemordet i Rwanda.
Men jeg savner at møde dem, der gjorde det, og høre dem bede om tilgivelse, siger hun.
Fotos af nogle af de mange, der blev dræbt i folkemordet i 1994, udstilles i dag på Mindecenteret i hovedstaden, Kigali.
FacebookTwitterKopier linkEmner:Rwanda|Forenede Nationer|Forbrydelser mod menneskeheden|Militær|Paul Kagame (politiker)




https://www.dr.dk/nyheder/viden/kroppen/smid-frakken-derfor-foeles-15-grader-laekkert-nu-men-forfaerdeligt-om

KroppenSmid frakken: Derfor føles 15 grader lækkert nu, men forfærdeligt om efteråret Både vejr og psykologi spiller ind, når du skal vælge overtøj.
En luftpude, der laves mellem de små hår på din hud, er blandt andet med til at holde dig varm - indtil vinden blæser den væk.
Af Pernille Kjeldgaard Kristensen07.
apr.
2019 kl.
07.
00Bemærk: artiklen er mere end 30 dage gammelLæs opNår termostaten rammer 15 grader her i april, kan det være fristende at hoppe i det lette sommertøj.
Men samtidig kan de samme grader få mange til at finde den varme jakke frem, når det er efterår.
Temperatur kan nemlig føles meget forskelligt ud fra, hvilken årstid kalenderen siger.
Der er flere faktorer, der spiller ind, når du enten smider eller trækker i sweateren ved en bestemt temperatur: Vinden, der stjæler din krops varme.
Solen, der varmer dig godt op.
Og så betyder det også noget, 'hvad du kommer fra'.
En varm sommer påvirker osMennesker oplever adaptive comfort, og det påvirker os, når vi skal vurdere 15 grader, forklarer Carlo Volf.
Han er arkitekt og forsker i helende arkitektur indenfor psykiatrien med fokus på blandt andet sundere dagslys og indeklima på fremtidens skoler.
Adaptive comfort er ekstremt svært at måle.
.
.
En temperatur måler man i celsius, men det gør kroppen ikke.
Den måler også andre parametre som fugtighed, vind, tryk og lignende.
Arkitekt og forsker Carlo Volf.
- Adaptive comfort betyder, at vi eksempelvis vænner os til 22 grader i august.
Så når det bliver 15 grader i september, så føles det koldt.
Det gælder også fra vinter til forår.
Det kommer an på, hvad man kommer fra, siger han.
Han forklarer, at otte grader også kan føles varmt, hvis du kommer fra et rum med fire grader.
Både psykisk og fysisk vænner vi os nemlig hurtigt til en temperatur.
Men han understreger også, at adaptive comfort ikke kun beregnes ud fra temperatur.
- Adaptive comfort er ekstremt svært at måle, for man kan ikke bare se det ud fra grader.
En temperatur måler man jo i celsius, men det gør kroppen ikke.
Den måler også andre parametre som fugtighed, vind, tryk og lignende, siger Carlo Volf.
Klar med solbeskyttelsen - også i aprilSelvom termometeret kan vise 15 grader i både april og september, så spiller vejret altså også en stor rolle for, hvordan graderne føles.
- Hvis solen er fremme, og vinden er stille, så kan lave grader føles varmt.
Solen opvarmer jo faste genstande, om det er din hud eller dit tøj, så bliver du varmet op.
Og vi har ofte mere sol om foråret end om efteråret, forklarer Mikael Jarnvig, der er meteorolog.
Selvom solen oftere er fremme om foråret, så er solen ikke stærkere om foråret end om efteråret.
Og det er vigtigt at huske, når du skal ud og nyde strålerne.
Det forklarer Henrik Lorentzen, der er overlæge på hudafdelingen på Aarhus Universitetshospital.
- Solen står højest på himlen omkring Sankt Hans den 23.
juni.
Hvis du går to måneder frem eller to måneder tilbage fra den dato, så er solens UV-stråler lige så hårde for dig den 23.
april som den 23.
august, siger han.
Henrik Lorentzen understreger derfor, at selvom mange forbinder solbeskyttelsesmidler som solhat, søge skygge og solcreme med sommer, så skal det også bruges om foråret, når du går ud med bar hud.
- Hvis du beskytter dig mod solen i august, skal du også gøre det i april, siger han.
Luftpude holder dig varmNår forårssolen har varmet dig godt op, kan vinden sætte en stopper for følelsen.
Efteråret er kendt for at være mere blæsende end foråret, så det kan også påvirke din opfattelse af, hvordan 15 grader føles.
Den friske efterårsvind køler dig ikke kun ned, fordi vinden er kold.
Vinden i sig selv blæser nemlig varmen af dig.
- Kroppen laver en form for luftig varmepude uden på vores hud.
Varmen kommer både fra kroppen og fra strålingsvarme, hvis solen er fremme.
Kommer der vind, så stjæler vinden luftpuden, der laves mellem de små hår på din hud, siger Mikael Jarnvig.
Forsvinder solen og strålingsvarmen ovenikøbet, så skal kroppen arbejde endnu mere for at holde varmen.
- Kroppen producerer luftlaget for at holde os varme, men hvis vinden stjæler laget, så skal kroppen arbejde mere, og så fryser vi til sidst.
Efteråret er både mørkere og fugtigereBåde mindre sol, vind og minderne om en varmere sommer er altså en del af forklaringen på, hvorfor mange pakker sig ind ved 15 grader om efteråret.
Men luftens indhold af vand spiller også ind, da den er mere fugtig om efteråret.
- Når det er fugtigt, og vi er nede på temperaturer som 10-15 grader, så køles man af.
Hvis der modsat er høje temperatur på 30-35 grader, som man oplever i fx Thailand, så gør fugtigheden, at det føles endnu varmere, fordi huden får sværere ved at komme af med sved, siger Mikael Jarnvig.
Han forklarer, at høj fugtighed og lavere grader gør, at temperaturen vil føles koldere end det faktisk er.
- Når fugtigheden er høj, så er der selvsagt også mere vand i luften, og når vandet er koldt, så føles det koldere på huden, siger Mikael Jarnvig.
FacebookTwitterKopier linkEmner:Vejret|Aarhus Universitetshospital|Hospitaler|Kriminalitet|Thailand




https://www.dr.dk/mitliv/23-aarige-emils-tvillingebror-begik-selvmord-jeg-ser-min-bror-i-alle-der-har-det-svaert

Noget på hjerteSe temaMit Liv23-årige Emils tvillingebror begik selvmord: Jeg ser min bror i alle, der har det sværtI 2018 mistede Emil sin tvillingebror.
Men hvordan lever man videre, når man har mistet en bror?
Af Trine Birk, Liselotte Sabroe via Ritzau Scanpix (FOTO) og Signe Heiredal (grafik)07.
apr.
2019 kl.
08.
24Læs opSom børn var det kun deres forældre og storebror, der kunne se forskel på dem.
Emil Bülow Petersen og hans tvillingebror, Johan, var to små, glade, buttede babyer, der, allerede før de kunne tale, havde en særlig intern humor.
Ét blik kombineret med lidt babysprog og de vidste, hvad den anden tænkte.
Da de blev ældre, fangede de haletudser i Moesgård Skov i udkanten af Aarhus og slog smut med sten på stranden.
Det var en god barndom.
Fyldt med natur, familie og kærlighed.
Sådan husker Emil det.
Senere delte de deres fælles passion for bluesmusik.
De spillede begge bluesklaver, men Johan var meget bedre end Emil.
Så god, at Emil tit sagde til ham, at han burde blive musiker.
I august 2017 fejrede de deres 22 års fødselsdag sammen.
Det blev Johans sidste.
- Min tvillingebror begik selvmord i juli sidste år.
Han havde haft nogle svære teenageår.
Hvilke udfordringer, Johan havde, ønsker Emil ikke at uddybe af hensyn til sin familie.
Ud over at han kæmpede med ensomhed.
Og for Emil var det også det værste.
- Det er nok det, der rammer mig mest, og som er noget af det hårdeste at tænke tilbage på.
Hvor ensom én, man elsker, har været.
De seneste år havde Emil besøgt Johan flere gange i hans lejlighed i Aarhus.
De talte tit om fremtiden og kunne have lange filosofiske samtaler om livet og samfundet.
Det gav slet ikke mening, at Johan nu var død.
For han var meget til stede i verden.
Med sine egne holdninger og sit eget syn på tingene.
Et meget menneskeligt syn.
Han var kreativ, reflekterende og havde mange tanker om verden.
- Den sorg, jeg går rundt med, er meget tung, for jeg husker ham som et meget levende menneske, og det ville jeg ønske, han kunne være lidt længere.
I starten var sorgen meget overvældende for Emil.
Han var konstant ked af det og blev sygemeldt fra sit arbejde i en måned.
Han var kort forinden flyttet til Birkerød, men tilbragte de første uger sammen med familien i Aarhus.
Her havde han mange lange og gode snakke med sine forældre og sin tre år ældre storebror om, hvad der var sket.
Han pressede sig selv til at græde og konfrontere sine følelser.
For sorgen var så voldsom, at han ikke kunne holde den inde i sig selv.
Han var nødt til at se den i øjnene og snakke om den.
Og det hjalp.
- Jeg føler, jeg har haft en rigtig god dialog med mig selv og andre omkring det, og det har hjulpet mig rigtig meget.
Derfor fik jeg forholdsvis hurtigt en følelse af, at jeg ikke var indebrændt med noget, jeg ikke konfronterede.
Den følelse, der fyldte mest i Emil den allerførste tid efter Johans død, var magtesløshed.
Hvad kunne Emil have gjort?
Hvad ville der være sket, 'hvis nu'?
Ordet 'hvis' er, ligesom sorgen, blevet en del af Emils liv.
Hvad nu, hvis jeg havde besøgt ham lidt oftere?
Hvad nu, hvis han havde haft flere venner?
Hvad nu, hvis han ikke havde været ensom?
Men når man begår selvmord, er det fordi, man ikke føler, der er andre udveje.
Det er det, Emil prøver at sige til sig selv i dag, når tanken strejfer ham om, hvad han kunne have gjort anderledes.
Han kan ærgre sig over, at han ikke fik besøgt Johan endnu mere, selvom han besøgte ham cirka en gang om måneden, efter han flyttede til Sjælland.
Men sådan vil man nok altid have det, og han bebrejder ikke længere sig selv.
Han fokuserer på, at Johan nu har fået fred fra noget, der var så forfærdeligt, at han til sidst ikke kunne holde livet ud.
At han ikke længere er ensom.
Det er rarere at tænke på end magtesløsheden og 'hvad nu hvis'.
I dag, ni måneder efter Johans død, har magtesløsheden fået et nyt navn.
Mening.
- Efter Johans død har jeg fået mere lyst til at fokusere på de ting, som giver mening for mig.
Jeg er blevet mere dedikeret til livet og mere opmærksom på at leve det ordentligt, selvom livet kan føles mindre værd.
- Johan sagde mange smukke ting.
Han fortalte mig for eksempel, at det er vigtigt at leve sit liv ud fra det, man selv har lyst til, og hvad der gør en selv glad.
De ting lytter jeg til, og det er min motivation nu.
Før Johans død var Emil meget engageret i flygtninge- og integrationsdebatten.
Han havde gået på en højskole med stor fokus på integration, og de seneste to år har han været aktiv i bevægelsen Venligboerne, hvor han blandt andet, sammen med en veninde, har samlet penge ind til en familiesammenføring.
Han var også i Debatten på DR2 i 2017 for at tale om sin højskole og sit syn på flygtninge.
Johan havde inden tv-programmet sagt: 'Det skal sgu nok gå.
Du skal bare være dig selv.
Jeg er stolt af dig.
'Det betyder meget for Emil.
At Johan var stolt af ham.
Efter Johans død har Emil fortsat med at engagere sig i projekter, der handler om flygtninge og integration.
Blandt andet serverer han kaffe i Trampolinhuset i København.
Et sted, der hjælper flygtninge med rådgivning og at få et dansk netværk.
Til daglig arbejder han i en biograf, hvor han får to ekstra billetter om måneden, som han giver til flygtninge eller personer på kontanthjælp.
De initiativer, han tager og er en del af, har fået en langt større mening for ham nu.
For nu handler de pludselig om Johan.
- Det har altid gjort mig glad, når jeg kan gøre andre glade.
- Men nu ser jeg Johan i andre, der har det svært, og han har givet mig en endnu større forståelse for og lyst til at kæmpe for dem.
Når jeg sidder i en bus og ser en hjemløs mand komme ind, eller når jeg tænker på mine venner, der er flygtet til Danmark, ser jeg Johan i dem.
Før Johans død ville Emil gerne arbejde med 'mennesker, integration og kulturmøder' og søge ind på antropologistudiet.
- Men før var det 'bare' en interesse.
Efter, jeg har mistet Johan, er det blevet min største drøm og min motivation her i livet at få et job, hvor jeg kan beskæftige mig med udsatte, minoriteter og integration.
- Jeg er nødt til at gøre noget, der handler om de følelser, jeg har for Johan og andre, der har det svært.
Så jeg kan ikke vælge en karrierevej, der handler om noget andet.
Når Emil hjælper andre, hjælper det ham samtidig i hans egen sorgproces.
- Jeg har altid haft behov for at lave en masse ting, og det hjælper mig rigtig meget nu.
- Hvis jeg har for meget tid for mig selv, får de dårlige tanker og sorgen for meget plads.
Ikke at sorgen ikke skal have plads, men alle de negative ting, der ligger i den, bliver formildet af, at jeg har noget andet at lave.
Selvom Emil finder overskud i sorgen og har fundet mening i det mest meningsløse, har han stadig dage, hvor han har det 'ad helvede til' og ikke kan stoppe med at græde.
Dage, hvor han ville ønske, han kunne besøge sin bror bare én gang til og fortælle ham, at han elsker ham og er stolt af ham.
Dage, hvor han bare har brug for et kram og nogen, der gider at lytte.
Noget af det, der hjælper ham mest, er at tale med andre i sorg.
Derfor oprettede han i januar sorggruppenetværket 'Sorg godt København' på Facebook.
Gruppen er med Emils ord et 'hverdagsagtigt' sorggruppenetværk, hvor man en tilfældig tirsdag kan skrive: 'Hey, skal vi ikke lige mødes på en café og snakke?
'.
Den bruger han som supplement til den sorggruppe, han kommer i hos organisationen Børn, Unge & Sorg.
I skrivende stund har gruppen 41 medlemmer, og han har indtil videre mødtes med to andre fra gruppen.
- Jeg får vildt meget ud af at mødes med folk, som også har det svært.
For når jeg hører andres historie og deler min egen, bliver jeg samtidig klogere på, hvordan jeg selv har det.
I gruppen er den berøringsangst over for sorgen, som Emil og andre af gruppens medlemmer kan opleve blandt venner og bekendte, skiftet ud med forståelse, tid til at lytte og mod til at spørge ind.
- Der er nogle, der siger, at man bare skal op på hesten igen.
Men det er vigtigt, at folk anerkender, at man har det dårligt og giver rum til det.
At de oprigtigt har lyst til at lytte, og at de tør banke på ens dør eller spørge ind til det.
- Når man er i sorg, vil man hellere have muligheden for at sige 'Nej, det vil jeg ikke svare på', end slet ikke at få muligheden for at sige noget.
Ud over at tale med andre, hjælper det også Emil at tænke på alle de gode minder, han har med sin bror.
Han ser gamle barndomsvideoer med sin mor og lytter til musik, der minder ham om Johan.
På væggen på værelset i Vanløse, hvor han flyttede ind i januar, hænger flere billeder af hans bror, og han har et fotoalbum fyldt med barndomsbilleder.
Her er billedet fra fødegangen, hvor han og Johan, få timer gamle, ligger og sover helt tæt op ad hinanden, ansigt til ansigt.
Og billedet, hvor de et par år gamle sidder begejstret ved forældrenes klaver, klar til at angribe de sorte og hvide tangenter med deres små, ivrige barnehænder.
- Det er hårdt, men samtidig rigtig skønt at se de gamle videoer og billeder.
Det er virkelig værdifuldt, at jeg har det.
Hver gang Emil er i Aarhus, besøger han også kirkegården, hvor Johans urne ligger begravet.
Det er Emil, der har valgt hans gravsted.
De holdt begge af naturen, så han har valgt et sted med et lille æbletræ og en græsplæne ved siden af.
- Her vil jeg sidde med en øl om sommeren, og hvis nogen spørger, hvad jeg laver, vil jeg svare:'Jeg sidder lige og drikker en øl med min søde tvillingebror'.
For Johan vil altid være en stor del af Emils liv.
- Nu hvor jeg har mistet ham, føler jeg på en måde, jeg bruger mere tid sammen med ham ved at prøve at leve på en måde, der ville være i hans ånd.
Både når det kommer til at gøre noget godt for andre, men også ved at gøre de ting, der gør mig selv glad.
Også sorgen vil altid være en del af Emils liv nu.
Men det er også ok.
- Man skal ikke komme sig over sorg eller kureres for det.
For hvem gider at blive kureret for en kærlighed, man har til én, man elsker?
- Den vil man gerne beholde.
Også selvom den gør ondt.
•Har du selvmordstanker, kan du søge hjælp ved at kontakte Livsliniens telefonrådgivning på 70 201 201.
Du kan også henvende dig som pårørende til én, der går med selvmordstanker eller som efterladt.
•Har du mistet en forælder eller søskende - eller er de alvorligt syge - kan du kontakte Børn, Unge & Sorg, der blandt andet tilbyder gratis psykologhjælp til børn og unge under 28 år.
•Hvis du har mistet og bor i København, kan du blive medlem af Emils sorggruppe 'Sorg godt København' - et hverdagsnetværk for personer i sorg.
FacebookTwitterKopier linkEmner:København|Sundhed og velvære|Aarhus|DR2|Flygtninge og asylansøgere




https://www.dr.dk/nyheder/politik/efter-halvandet-aar-har-politihestene-stadig-ikke-vaeret-paa-patrulje

PolitikEfter halvandet år har politihestene stadig ikke været på patruljePolitiet har kun købt fem af de 20 heste, regeringen og DF aftalte i 2017.
I øjeblikket bliver politihestene trænet i at gå patrulje på villaveje i mindre byer.
Af Line Jenvall07.
apr.
2019 kl.
07.
49Bemærk: artiklen er mere end 30 dage gammelLæs opDansk Folkepartis hjertebarn fra sidste års finanslov - en genetablering af det ridende politi - har fået en sløv start.
Knap halvandet år efter at der blev sat skattekroner af til projektet, har politiet kun indkøbt en fjerdedel af hestene, de er ikke langt nok i deres træning til at tage på egentlige patruljer, og lige nu har politiet slet ikke staldplads nok til at kunne købe flere.
Med aftalen fra december 2017 fik Dansk Folkeparti ellers overtalt regeringen til at afsætte 38 millioner kroner til politihestene frem mod 2021.
Derfor er retsordfører Peter Kofod (DF) skuffet over, at arbejdet går så langsomt.
- Jeg synes, det er for dårligt, at der skal gå næsten to år fra, at vi indgår en aftale, til at man kan begynde at købe det, det faktisk handler om – nemlig politihestene, siger han.
Politihestenes Venner: Vi står i stampeOgså hos foreningen Politihestenes Venner, som havde store forhåbninger til genoplivningen af en rytterisektion hos politiet, undrer næstformand Per Thuesen sig over, at det skal tage så lang tid at få politihestene ud på patrulje.
- Jeg kan ikke forstå, at det går så langsomt, for nu er politikerne kommet med en kasse fuld af penge.
Jeg kan ikke forstå, at man ikke fra politiets side siger: "Vi har pengene – lad os bruge dem", siger Per Thuesen.
Læs også:Det tager i hvert fald et år at uddanne en politihest – ”De skal kunne klare alt”Fordi Rigspolitiet først lige har sat et opstaldingssted til hestene i udbud, holder rytterisektionen lige nu til i alt for trange faciliteter.
Der er kun plads til en enkelt hest mere.
Det bringer det samlede antal op på seks heste - altså langt fra de 20, som blev aftalt.
- Når vi har fået hest nummer seks, så står vi i hvert fald i stampe, for så kan der jo ikke være flere heste, og vilkårene for både mandskab og heste, der hvor de står nu, er ikke særlig gode, vurderer Per Thuesen fra Politihestenes Venner.
Foreningen, der blandt tæller tidligere politiryttere, har støttet genetableringen af rytterisektionen og fulgt arbejdet med de nye heste tæt.
Politihestene har kun haft én officiel opgaveDe fem heste, som politiet i øjeblikket har på stald, har ud over deres træninger indtil videre kun været på en enkelt officiel opgave.
Ved Folketingets åbning i oktober sidste år stod to politiheste i Rigsdagsgården på Christiansborg, da kongefamilien ankom.
Træningspatrulje med politihestene Og der er lang vej endnu, før de fem heste for eksempel vil kunne klare at patruljere i turistområder, som det er meningen ifølge aftalen mellem regeringen og Dansk Folkeparti.
Hestene er nemlig endnu ikke helt klar til at kunne bevare roen og skabe tryghed for omgivelserne i situationer med mange mennesker og larm.
I disse dage er hestene på træningspatruljer på villaveje eller i mindre byer, forklarer vicepolitinspektør Jakob Søndergaard, der er chef for rytterisektionen i Københavns Politi.
- Lige nu patruljerer vi i små bysamfund rundt omkring på Sjælland.
Vi er i en spæd start i den her rytterisektion, og vi respekterer, at tiden er en faktor, siger han.
Rigspolitiet: Det er lidt tungtDen lange opstartsfase skyldes, at både heste og opstaldningsfaciliteter skal i udbud - og det er i sig selv en langsommelig proces, lyder forklaringen fra vicepolitiinspektør John Jensen fra Rigspolitiet.
Han har det overordnede ansvar for at genindføre det ridende politi:- Vi er simpelthen nødt til at følge de regler, der er.
Og ja, det er lidt tungt, men det er bare den virkelighed, vi arbejder i, siger John Jensen.
Den forklaring formilder dog ikke Dansk Folkeparti, hvor retsordfører Peter Kofod er utålmodig efter at se politiheste i rigtig aktion.
- Det kommer altid bag på mig, at den offentlige sektor kan være så sløv til at finde ud af, hvordan man gennemfører sådan nogle relativt simple praktiske opgaver, siger Peter Kofod.
Lange udsigter til 20 færdigtrænede hesteHvis udbudsrunden til efteråret resulterer i nogle nye gode og større rammer for politiets hestehold, kan politiet - næsten to år efter at aftalen blev indgået - gå i gang med at se på nye potentielle politiheste.
Indkøbet af de første fem viste sig ikke at være en nem opgave, og først når hestene er udvalgt, kan træningen begynde.
Det tager i hvert fald et år at uddanne en hest til en god politihest, vurderer politirytter Kristian Madsen, der de sidste mange måneder har arbejdet med træningen af de nye politiheste.
Kristian Madsen er i gang med at uddanne hesten Isco til en rigtig politihest.
- Man er nødt til at hjælpe dem igennem det.
Gøre det let i starten, og så kan man gøre trappen stejlere og stejlere for dem.
Hvis hestene bliver kastet ud i patruljeopgaver i centrum af København, før de er klar, giver det bare bagslag og dobbeltarbejde, forklarer han.
- Det er vigtigt for hestene, at de får det i moderate portioner, så de kan nå at absorbere det, der nu må ske, siger Kristian Madsen.
SF vil sætte politihestene på græsDen politiske opbakning til politihestene var ikke overvældende, da Dansk Folkeparti bragte dem på bordet i forhandlingerne i 2017.
Kun Det Konservative Folkeparti bakkede i en vis grad op om, det, der af Socialdemokratiet blev kaldt "en hyggelig og flot turistattraktion".
Hverken Venstre eller Socialdemokratiet har ønsket at udtale sig om politihestene.
Det er DF's sag, lyder det.
Læs også:Partier vil have politihesten tilbage på gadenSkifter magten efter det nært forestående folketingsvalg, kommer SF i hvert fald ikke til at støtte op om at bruge flere penge på politiheste, når bevillingerne løber ud efter 2021, fastslår retsordfører Karsten Hønge (SF):- Det er spild af penge.
Det her er jo ikke et spørgsmål om, hvad politiet har brug for, eller hvad samfundet har brug for.
Det her er et punkt i rækken af, hvad jeg vil kalde politisk bestikkelse for at få Dansk Folkeparti med i en finanslovsaftale, siger han.
Så rytterisektionen i dansk politi skal afskaffes, hvis det står til jer?
- Ja.
Jeg går ud fra, at rytterne kan få et andet godt arbejde i politiet.
Hestene - de må komme ud på nogle grønne marker et sted, siger Karsten Hønge.
Det er planen, at de fem nuværende politiheste skal følge dronning Margrethe, når hun til sommer skal ud på sit årlige sommertogt rundt i landet.
Hestenes første store prøve kommer til at stå i juni, hvor fire af dem skal til Folkemødet på Bornholm.
FacebookTwitterKopier linkEmner:Dansk Folkeparti|Karsten Hønge (politiker)|Socialistisk Folkeparti|Politi|København




https://www.dr.dk/nyheder/udland/maraton-i-nordkorea-fordobler-antallet-af-turister-fra-vesten

UdlandMaraton i Nordkorea fordobler antallet af turister fra Vesten950 udlændinge overværede i dag Pyongyang Marathon.
Det er dobbelt så mange som sidste år.
Maratonløberne bliver klappet i mål af nysgerrige nordkoreanere.
Billedet er fra maratonet i 2018.
07.
apr.
2019 kl.
06.
15Bemærk: artiklen er mere end 30 dage gammelLæs opNordkoreas største turistattraktion, Pyongyang Marathon, tiltrak i dag dobbelt så mange udenlandske turister som sidste år.
Det oplyser fire forskellige turistbureauer ifølge nyhedsbureauet AFP.
Op mod 950 vesterlændinge deltog i eller overværede løbet.
Det er en fordobling af sidste års antal på 450.
Læs også:Syv dage i Nordkorea: 'Det er helt almindeligt at lyve og regne med, at man tror på det'Flere rejsebureauer har i de senere år specialiseret sig i at arrangere løbe-rejsepakker til interesserede udlændinge, som ønsker at se den ellers så lukkede hovedstad fra gadehøjde.
Cirka 5000 turister fra Vesten besøger årligt Nordkorea.
Heraf kommer 1000 af dem fra USA.
Sammen med adskillige nordkoreanske løbere kan turisterne deltage i et maraton, halv-maraton eller en ti kilometer rute.
Maratonet er en del af den årlige hyldest til ære for landets afdøde grundlægger, Kim Il-sung.
Grundig briefing inden løbetDet er sjette år i træk, at turister får lov at stille op i arrangementet, der officielt er kendt som Mangyongdae Prize International Marathon.
Angel Arnaudov, en 34-årig ingeniør fra Makedonien, har gennemført mere end 30 maratonløb i byer som Tokyo, New York og København.
Han deltog i søndagens løb i Pyongyang for at se, om landet og byen er, som man ser på tv.
- Jeg vil gerne udforske livet i Nordkorea og se, om landet er lige så lukket, som de siger i tv, fortæller Arnaudov.
Inden turisterne bliver lukket ud på de nordkoreanske gader, får de grundige instruktioner i, "hvad man skal og ikke skal gøre" i Nordkorea.
Det fortæller Simon Cokerell, direktør i Koryo Tours.
- Det er afgørende, når nogen vælger at besøge Nordkorea.
Ingen, der ønsker at rejse til landet, bør gøre det uden at blive briefet først, siger Cokerell.
/ritzau/FacebookTwitterKopier linkEmner:Kim Il-sung (politiker)|Nordkorea|Turisme|Pyongyang|Rejse- og turistbranchen




https://www.dr.dk/nyheder/indland/aedelsten-beslaglagt-i-stor-svindelsag-ingen-ved-hvor-de-er

Millionsvindel i SocialstyrelsenSe temaIndlandTo ædelsten beslaglagt i stor svindelsag: Ingen ved, hvor de erÆdelstenene blev forsøgt smuglet ind, da Britta Nielsens søn sad fængslet i Sydafrika.
Britta Nielsen har siden november sidste år siddet varetægtsfængslet for groft bedrageri.
Af Louise Dalsgaard og Emma Toft07.
apr.
2019 kl.
08.
05Bemærk: artiklen er mere end 30 dage gammelLæs opSydafrikansk politi har gennem et halvt år haft travlt.
De har nemlig bistået danske myndigheder med anholdelser og beslaglæggelser i kølvandet på den store sag om svindel med mindst 120 millioner kroner i Socialstyrelsen.
Her er den tidligere betroede medarbejder, 64-årige Britta Nielsen, hovedmistænkt og varetægtsfængslet.
Men nu lader det til, at der i travlheden kan være forsvundet to ædelsten, som ellers blev beslaglagt i Sydafrika, hvor Britta Nielsen og hendes søn blev anholdt for et halvt år siden.
- Vi har aldrig hørt om nogen ædelsten, siger J.
P.
Willemse, leder af økonomisk efterforskning ved den sydafrikanske anklagemyndighed.
Det er hans afdeling, der arbejder med at få så mange svindelpenge som muligt tilbage til Danmark.
Ædelsten fundet i taskeBritta Nielsens 38-årige søn, Jimmy Hayat, blev fængslet i Sydafrika for groft hæleri den 30.
oktober, fordi myndighederne var bange for, at han ville flygte ud af landet.
I løbet af de få dage, han sad fængslet i Sydafrika inden udlevering til Danmark, kom en person forbi fængslet.
Han forsøgte at aflevere en taske til Britta Nielsens søn i det sydafrikanske fængsel, og i den var der noget interessant.
Læs også:Sydafrikas politi om Britta Nielsen-sag: Alt er beslaglagt og indefrosset- To diamanter blev fundet i hans bagage, som blev leveret ind af en partner, lød det fra Bheki Cele, der er den sydafrikanske minister for politi, da han stillede op til et pressemøde om sønnens anholdelse den 6.
november.
Samme dag fortalte lederen af politiets specialenhed Hawks til Ekstra Bladet, at man var ved at få ædelstenene vurderet.
Han betegnede også stenene som diamanter.
Men i dag har politiet ingen kommentarer til, hvor ædelstenene er, og om de fortsat er beslaglagt.
- Jeg kan ikke sige, hvem der har og arbejder med stenene nu, for jeg må ikke, har jeg fået at vide, lyder det fra Vishnu Naidoo, talsperson for det nationale politi i Sydafrika.
Britta Nielsen og sønnen købte dette hus for knap én million kroner.
Nu er pengene beslaglagt.
Foto: Sydafrikansk politi.
Sønnens Landrover blev sat til salg i efteråret.
Pengene fra salget, knap 150.
000 danske kroner, er nu indefrosset.
Foto: Sydafrikansk politi.
En anden Landrover er også beslaglagt i sagen.
Den stod ved en landejendom i Sydafrika, som familien ejer.
Foto: Sydafrikansk politi.
Der er også beslaglagt ejendomme og jord i Sydafrika i sagen.
Foto: Sydafrikansk politi.
Britta Nielsen blev anholdt med omkring 300.
000 kroner på sig.
De er også beslaglagt.
Foto: DR.
1 / 5Britta Nielsen og sønnen købte dette hus for knap én million kroner.
Nu er pengene beslaglagt.
Foto: Sydafrikansk politi.
1 / 5Sønnens Landrover blev sat til salg i efteråret.
Pengene fra salget, knap 150.
000 danske kroner, er nu indefrosset.
Foto: Sydafrikansk politi.
2 / 5En anden Landrover er også beslaglagt i sagen.
Den stod ved en landejendom i Sydafrika, som familien ejer.
Foto: Sydafrikansk politi.
3 / 5Der er også beslaglagt ejendomme og jord i Sydafrika i sagen.
Foto: Sydafrikansk politi.
4 / 5Britta Nielsen blev anholdt med omkring 300.
000 kroner på sig.
De er også beslaglagt.
Foto: DR.
5 / 5Ukendt værdiDR Nyheder har forsøgt at kortlægge, hvor mange værdier der kan komme tilbage til den danske stat efter den årelange millionsvindel.
Nogle af de 120 millioner offentlige kroner har den hovedmistænkte Britta Nielsen ifølge myndighederne kanaliseret til Sydafrika, hvor der lige nu er beslaglagt værdier for fem-seks millioner danske kroner - heriblandt indeståender i banken, penge fra et bilsalg, penge fra et huskøb og værdier i form af jord og ejendomme på landet.
I den forbindelse har DR Nyheder i flere uger forsøgt at få svar på, om ædelstenene var blevet konfiskeret, og om de blev en del af boet efter Britta Nielsen.
DR Nyheder har også forsøgt at få at vide, om ægtheden og værdien af ædelstenene er vurderet, men altså uden held.
For hverken specialenheden Hawks eller det nationale politi ønsker at kommentere yderligere.
- Jeg kan kun oplyse, at det var Interpols betjente, der fik dem dengang, lyder det fra Vishnu Naidoo.
Jimmy Hayats daværende forsvarer, Henrik Dupont, fik i november oplyst, at der var tale om blå ædelstene med navnet "tanzanit," som blev beslaglagt i fængslet, hvor sønnen Jimmy Hayat sad.
- De nåede aldrig ind til ham, for taskerne, de var i, blev beslaglagt af politiet, fortæller Henrik Dupont Jørgensen.
Ifølge auktionshuset Bruun Rasmussen er tanzanit-sten "en meget speciel og helt unik ædelsten", som kun findes i Tanzania i Afrika.
Særligt i en dyb, blå farve med et lille strejf lilla er det en fin variant.
Hvad de koster afhænger af farve, størrelse og kvalitet.
Personerne i svindelsagenBritta Nielsen.
Hovedmistænkt.
Sigtet for groft bedrageri.
Fængslet.
Uklart hvordan hun stiller sig.
Jimmy Hayat.
Søn.
Sigtet for groft hæleri.
Fængslet.
Nægter sig skyldig.
Samina Hayat.
Datter.
Sigtet for groft hæleri.
Nægter sig skyldig.
Jamilla Hayat.
Datter.
Sigtet for groft hæleri.
Nægter sig skyldig.
Svigersøn.
Sigtet for groft hæleri.
Nægter sig skyldig.
"Vi har aldrig fået nogen sten"Hos den sydafrikanske anklagemyndigheds afdeling for økonomisk efterforskning har man ikke hørt om fundet af de to ædelsten hos Jimmy Hayat.
- Hvis vi havde fundet dem, havde vi retsligt beslaglagt dem, og så havde vi solgt dem.
Men frem til i dag har vi ikke beslaglagt nogen sten, forklarer leder af afdelingen J.
P.
Willemse.
J.
P.
Willemse tilføjer, at ædelstenene kan være nemme at smugle, hvis man bare putter dem i lommen.
Han udelukker heller ikke, at der kan være værdier i Sydafrika, som myndighederne ikke har fundet.
- Det er en mulighed.
Jeg kan ikke sige kategorisk "ja" eller "nej", lyder det.
Udover de to ædelsten fra fængslet, har Britta Nielsen fortalt de sydafrikanske myndigheder, at hun på et tidspunkt også har købt en tanzanit-ædelsten.
Den er heller ikke fundet.
Der er i alt beslaglagt værdier for omkring ti millioner kroner i sagen.
et er uklart, hvordan Britta Nielsen stiller sig til sigtelsen om groft bedrageri.
FacebookTwitterKopier linkEmner:Henrik Dupont Jørgensen (advokat)|Sydafrika|Ekstra Bladet|Kriminalitet|Urmagere og guldsmede




